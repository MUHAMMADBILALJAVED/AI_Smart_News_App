[
    {
        "guid": "https://www.bbc.com/urdu/articles/cwyvlwx7z1wo#0",
        "title": "88 گھنٹوں کی خوفناک کشیدگی اور اچانک سیزفائر: پاکستان اور انڈیا کے ایک دوسرے پر میزائل حملوں کے بعد آگے کیا ہوگا؟",
        "link": "https://www.bbc.com/urdu/articles/cwyvlwx7z1wo",
        "image_url": "https://ichef.bbci.co.uk/news/1024/branded_urdu/faf9/live/8dac66c0-2e51-11f0-8576-cdb2fa74224b.jpg",
        "article": "ایئر سٹرائیکس، فضائی جھڑپیں، ڈرونز سے دراندازی، میزائل حملے اور اب بالآخر فائر بندی۔۔۔\nپاکستان اور انڈیا کے درمیان گذشتہ چار روز میں وہ سب کچھ ہو چکا ہے جس کا اس سے پہلے تصور بھی نہیں کیا جا سکتا تھا۔ لیکن اس وقت ملین ڈالر سوال یہ ہے کہ دونوں ممالک کے درمیان ہونے والا سیز فائر دیرپا ہے بھی یا نہیں۔\nابھی اس سیز فائر کو چند ہی گھنٹے گزرے تھے کہ دونوں ممالک کی جانب سے ایک دوسرے پر سیزفائر کی خلاف ورزی کے الزام لگنے لگے۔\nانڈیا کے سیکریٹری خارجہ وکرم مسری نے دعویٰ کیا کہ ’گذشتہ چند گھنٹوں سے ہمارے (پاکستان کے ساتھ) سمجھوتے میں مسلسل خلاف ورزیاں ہوئی ہیں۔ یہ اس سمجھوتے کی خلاف ورزی ہے جس پر ہم آج پہنچے تھے۔‘ انھوں نے اپنی بریفنگ کا اختتام اس مطالبے پر کیا کہ پاکستان خلاف ورزیاں دور کرے۔\nپاکستان کی وزارتِ خارجہ کی جانب سے جاری بیان میں انڈین الزام کی تردید کرتے ہوئے دعویٰ کیا گیا ہے کہ ’پاکستان سیزفائر پر عمل درآمد کے لیے پُرعزم ہے اور کچھ علاقوں میں انڈیا کی جانب سے کی گئی خلاف ورزیوں کے باوجود پاکستانی فورسز ذمہ داری کا مظاہرہ کر رہی ہیں۔‘\nسیز فائر کے بعد جہاں پاکستانی اور انڈین افواج اس تنازع میں اپنی کامیابیوں اور نقصانات کا حساب لگا رہے ہوں گے وہیں طاقت کے ایوانوں میں یہ سوال بھی پوچھا جا رہا ہو گا کہ اس سنگین بحران کے بعد دونوں ممالک کہاں کھڑے ہیں۔\nساتھ ہی امریکہ کا اس تنازع میں کردار خاصا دلچسپ تھا اور اس کی ثالثی میں پہلے ہچکچاہٹ اور پھر دلچسپی کئی سوال چھوڑ گئی ہے۔\nلگ بھگ 88 گھنٹوں تک جاری رہنے والی اس ناقابلِ یقین کشیدگی نے جہاں دونوں ممالک کے عوام کو 21ویں صدی میں ایک جدید جنگ کی خوفناک جھلک دکھائی ہے وہیں ماہرین سمجھتے ہیں کہ سیزفائر کے باوجود ابھی اس تنازع پر خطرناک غیریقینی کے بادل چھائے رہیں گے۔\nساڑھے تین روز تک دونوں ممالک کی جانب سے ایک دوسرے پر حملے کیے گئے جن میں درجنوں افراد ہلاک ہوئے لیکن سنیچر کی سہ پہر امریکی صدر ڈونلڈ ٹرمپ نے سوشل میڈیا پر ایک مختصر پوسٹ کے ذریعے دونوں ممالک کے درمیان سیز فائر کا اعلان کر دیا۔\nجنوبی ایشیا میں پیدا ہوتے بحران پر گہری نظر رکھنے والے تجزیہ کاروں کا کہنا ہے کہ ماضی کے مقابلے میں اس مرتبہ امریکہ ابتدائی طور پر انڈیا اور پاکستان کے درمیان کشیدگی کم کروانے میں ہچکچکاہٹ کا شکار رہا۔\nواشنگٹن میں نیو لائنز انسٹیٹیوٹ برائے سٹریٹیجی و پالیسی کے سینیئر ڈائریکٹر کامران بخاری نے انڈیا پاکستان کے درمیان اس کشیدگی اور اس کے بعد ہونے والے سیزفائر کے بارے میں ہم سے تفصیلی گفتگو کی ہے۔\nامریکی انتظامیہ کی جانب سے اس ہچکچاہٹ کے بارے میں بات کرتے ہوئے انھوں نے کہا کہ ’اس انتظامیہ کی ایک انتہائی واضح ڈاکٹرائن سامنے آئی ہے جو یہ ہے کہ اب یہ ماضی کی حکومتوں کی طرح کسی اور کے مسئلے کو اپنا مسئلہ نہیں بناتے بلکہ کہتے ہیں کہ لڑنا ہے تو لڑو۔ اگر ہماری ضرورت ہے تو بتاؤ، ہم بیچ میں پڑیں گے۔ \n’لیکن ہم اب آپ کی لڑائیاں نہیں نمٹائیں گے۔ ہم ثالثی کریں گے لیکن کسی فریق کو مجبور نہیں کر سکتے۔‘\nانھوں نے کہا کہ ’انڈیا اس بات سے خوش نہیں ہو گا کہ امریکہ نے پاکستان پر دہشتگردی کے خلاف اقدامات اٹھانے کے لیے دباؤ نہیں ڈالا، اس کی ایک وجہ یہ بھی ہے کہ امریکہ نے دہشتگردی کے خلاف جنگ کی پالیسی اب ختم کر دی ہے۔\n’واشنگٹن کی طرف سے نئی دہلی کے لیے یہ پیغام بھی آیا ہے کہ آپ اپنے معاشی مشکلات کا شکار پڑوسی سے کیوں لڑ رہے ہیں جب ہم آپ کو کہہ رہے ہیں کہ آپ ہمارے ساتھ مل کر چین کا مقابلہ کریں۔‘\nدوسری جانب پاکستان کے سابق سیکریٹری خارجہ اعزاز چوہدری نے بی بی سی کو بتایا کہ ’امریکہ نے جلد ہی یہ اندازہ لگا لیا کہ یہ معاملہ بہت سنگین بحران کی شکل لے سکتا ہے، اس لیے انھوں نے درجہ حرارت نیچے لانے اور دونوں ممالک سے بات چیت کر کے سیزفائر کروایا۔ \n’پاکستان نے بالکل صحیح وقت پر انڈیا کو جواب دیا، اور یہ پیغام دیا کہ اس کی اچھائی کو اس کی کمزوری نہ سمجھا جائے۔‘\nتاہم سی این این کو ٹرمپ انتظامیہ کے اہلکاروں کی جانب سے بتایا گیا ہے کہ جمعے کے جو امریکی محکمہ خارجہ کو خطرناک انٹیلیجنس موصول ہوئی کہ یہ تنازع کس حد تک سنگین ہو سکتا ہے تو اس کے پاس ثالثی میں زیادہ مؤثر کردار ادا کرنے کے علاوہ کوئی آپشن نہیں بچا تھا۔ \nکامران بخاری کے مطابق ’یہ سیزفائر بہت کمزور ہے اور اس کی وجہ یہ ہے کہ انڈیا کی جانب سے جو پاکستانی شہروں پر ایئر سٹرائکس کی گئیں اس کے بعد سے انڈیا پاکستان کے درمیان کشیدگی کے پرانے ضوابط ختم ہو گئے ہیں۔‘\nان کی رائے ہے کہ ’ہم دونوں ملکوں کے درمیان کشیدگی کے ایک نئے دور میں داخل ہو گئے ہیں۔‘\n’اس کے ضوابط بھی نئے ہوں گے، ایک نیو نارمل شروع ہو رہا ہے، وہ کیا ہے یہ ابھی کھل کر سامنے نہیں آیا اور صورتحال خاصی غیر یقینی ہے۔‘\nانھوں نے اپنی بات کی وضاحت کرتے ہوئے کہا کہ ’اب دونوں نے دستانے اتار دیے ہیں اور یہ ثابت کیا ہے کہ جوہری طاقتیں ہونے کے باوجود وہ ایک محدود جنگ کر سکتے ہیں جس کی وجہ جدید ٹیکنالوجی ہے۔ \n’اب کروز اور بیلسٹک میزائلوں، ڈرونز، ایئر ڈیفنس اور اپنی ہی سرحد میں رہ کر حملہ کرنے والے طیاروں کا دور ہے۔ اب شاید ان کے لیے ایک دوسرے کے اوپر میزائل داغنا کوئی بڑی بات نہ رہے۔\n'یہاں اس نئے دور میں نئے قواعد و ضوابط اور نئے نارملز کے بارے میں ابھی ہم مزید جانیں گے۔'\nانھوں نے کہا کہ ’چھ سال پہلے بالاکوٹ کے بعد کی مثال لے لیں، اس وقت انڈیا کا ایک پائلٹ واپس کر کے صورتحال رک گئی تھی کیونکہ یہ ڈر تھا کہ بات بڑھ نہ جائے۔ \n’اب وہ بات بڑھ چکی ہے اور بڑھنے کے بعد سامنے آیا ہے کہ محدود جنگ ممکن ہے۔ پہلے سیزفائر کی خلاف ورزی اگر ایل او سی پر چھوٹے اسلحے سے ہوتی تھی، اب یہ خلاف ورزی بین الاقوامی سرحد پر ہونے کا خطرہ بڑھ گیا ہے۔‘\nسابق انڈین سفیر کے سی سنگھ نے انڈیا ٹوڈے کو بتایا کہ ’یہ سیزفائر خوش آئند اور یقیناً آئی ایم ایف کی قسط دینے سے پہلے امریکہ کی جانب سے پاکستان کے لیے کچھ شرائط رکھی گئی ہوں گی جو ہمیں آگے جا کر سمجھ آئیں گی۔ \n’لیکن سیزفائر مکمل ہونا چاہیے صرف بین الاقوامی سرحد پر نہیں، لائن آف کنٹرول پر بھی ہونا چاہیے۔ یہ ہمیں آنے والے دنوں میں معلوم ہو گا کہ اس بارے میں مزید کیا بات ہوتی ہے۔‘\nسابق پاکستانی سفیر اعزاز چوہدری نے کہا کہ 'خواہش تو یہی ہے کہ دونوں ملک بات چیت کے ذریعے دہشتگردی، مسئلہ کشمیر اور پانی کا مسئلہ حل کرنے کی طرف جائیں گے نہ کہ اسے جنگ کے میدان میں جا کر حل کرنے کی کوشش کریں گے۔'\nسیزفائر معاہدے کے بارے میں بات کرتے ہوئے اعزاز چوہدری نے کہا کہ 'یہ معاہدہ کمزور ہے، ابھی خبریں آ رہی ہیں ایل او سی پر خلاف ورزیاں ہوئی ہیں۔ اگر سیزفائر کو بچانے ہے تو نیوٹرل وینیو پر بات چیت کو آگے بڑھایا جائے۔\n’ لیکن اگر ایسا نہ ہوا تو ظاہر ہے کہ یہ زیادہ دیر نہیں چل سکے گا۔‘\nیہاں یہ واضح کرنا ضروری ہے کہ ایک طرف امریکہ اور پاکستان نے غیر جانبدار مقام پر کشمیر سمیت دیگر مسائل پر حل کے لیے مذاکرات کی تائید کی ہے تاہم انڈیا نے اس فائر بندی کو ایک الگ طرح سے دیکھا گیا ہے۔ \nخبررساں ادارے روئٹرز کی جانب سے چار انڈین اور پاکستانی حکومت کے ذرائع کے حوالے سے خبر دی گئی ہے کہ سیز فائر معاہدے میں اس وقت سندھ طاس معاہدے کی بحالی کی بات نہیں کی گئی اور یہ تاحال معطل ہے۔ جبکہ پاکستان کے وزیر اعظم شہباز شریف نے سیز فائر کے بعد پانی کی تقسیم کے تنازع کو حل کرنے کے لیے بات چیت کی امید ظاہر کی ہے۔ \nخیال رہے کہ 22 اپریل کو پہلگام میں 26 سیاحوں کی ہلاکت کے بعد انڈیا کی جانب سے پاکستان کے خلاف جو اقدامات اٹھائے گئے تھے ان میں سے ایک سندھ طاس معاہدے کی معطلی بھی تھی۔ \nاس کے بعد سے پاکستان کی جانب سے انڈیا پر دریائے چناب کا پانی روکنے کا الزام بھی عائد کیا گیا ہے اور پاکستان کے وزیرِ دفاع خواجہ آصف نے ایک بیان میں یہ بھی کہا ہے کہ اگر انڈیا نے کوئی غیرقانونی سٹرکچر بنا کر پانی کا رخ موڑنے یا روکنے کی کوشش کی تو اس سٹرکچر کو تباہ کر دیا جائے گا۔\nکامران بخاری سمجھتے ہیں کہ سندھ طاس معاہدہ ایک طویل عرصے تک دونوں ممالک کے درمیان ایک مسئلہ رہے گا اور انڈیا اس پاکستان پر دباؤ ڈالنے کے لیے استعمال کرے گا۔ \nانھوں نے کہا کہ ’مودی حکومت یہ جانتی ہے کہ طویل عرصے تک جنگ لڑنا بھی اس کے مفاد میں نہیں ہے کیونکہ اس صورتحال میں سرمایہ کاروں کا اعتماد کم ہو گا، اور یہاں وہ پاکستان پر دباؤ بڑھانے کے لیے سندھ طاس معاہدے کے خاتمے کو وہ استعمال کرتے رہیں گے اور یہ تلوار پاکستان پر لٹکائے رکھیں گے۔ \n’یہ پاکستان کو دباؤ میں رکھنے کے طریقے کے طور پر استعمال کیا جاتا رہے گا۔‘\nاس بارے میں بات کرتے ہوئے اعزاز چوہدری نے کہا کہ ’خواہش تو یہی ہے کہ دونوں ملک بات چیت کے ذریعے نہ صرف پانی کا مسئلہ بلکہ دہشتگردی اور مسئلہ کشمیر کا بھی حل نکالیں نہ کہ اسے جنگ کے میدان میں جا کر حل کرنے کی کوشش کریں گے۔‘\nانڈین ٹی وی چینلز پر نظر دوڑائی جائے تو وہاں یہ سوالات پوچھے جا رہے ہیں کہ آیا انڈیا کو امریکی ثالثی کا سہارا لے کر سیزفائر کرنا چاہیے تھا اور کیا انڈیا کو پاکستان کے خلاف کشیدگی جاری رکھنی چاہیے تھی۔ \nبی بی سی کے ریجینل ایڈیٹر برائے جنوبی ایشیا امبراسن ایتھیراجن کے مطابق ’انڈیا ایک بار پھر یہ دلیل دے سکتا ہے کہ اس نے پاکستان کے ایٹمی ڈیٹرنس کے باوجود پاکستان کے اندر دہشت گردی کے بنیادی ڈھانچے پر حملہ کرنے میں کوئی ہچکچاہٹ محسوس نہیں کی۔\n’مجموعی طور پر دہلی کو یہ احساس بھی ہو سکتا ہے کہ ان کے پرانے حریف کی فضائی طاقت اس کی سوچ سے کچھ زیادہ ہے، اور انڈیا نئے ہتھیاروں کے حصول پر اربوں خرچ کرنے کے باوجود فیصلہ کُن ضرب لگانے میں ناکام رہا ہے۔‘\nدوسری جانب ’پاکستانی فوج اپنے ملک کی عوام کو بتا سکتی ہے کہ وہ کس طرح انڈیا کی جارحیت کو ناکام بنانے میں کامیاب ہوئے۔ ایک طرح سے پاکستانی افواج اس تنازعے میں ایک اور فاتح کے طور پر ابھری ہیں کیونکہ بظاہر پورا ملک اور اس کی عوام اُن کے پیچھے کھڑے ہیں۔\n’یاد رہے کہ صرف دو سال قبل سابق وزیراعظم عمران خان کے حامیوں کی جانب سے پاکستانی فوج کے خلاف مظاہرے کیے گئے تھے۔‘",
        "published_date": "Sun, 11 May 2025 10:52:52 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cgq385x97n3o#0",
        "title": "صنم تیری قسم 2: ہرش وردھن کا ماورا کے ساتھ کام کرنے سے انکار، پاکستانی اداکارہ کا ’سستی شہرت‘ کا الزام",
        "link": "https://www.bbc.com/urdu/articles/cgq385x97n3o",
        "image_url": "https://ichef.bbci.co.uk/news/1024/branded_urdu/6a97/live/e8e16780-2e46-11f0-8db5-190b39d8c95a.jpg",
        "article": "’صنم تیری قسم‘ فلم کی دوبارہ ریلیز پر باکس آفس میں ریکارڈ بزنس کے بعد اس کے سیکوئل کی باتیں ہو رہی تھیں۔۔۔ اس فلم میں مرکزی کردار ادا کرنے والے فنکاروں انڈین اداکار ہرش وردھن اور پاکستانی اداکارہ ماورا حسین کے لیے بالی وڈ میں ترقی کے نئے مواقع نظر آنے لگے تھے لیکن پاکستان اور انڈیا کے بیچ حالیہ تنازعے سے اڑنے والی دھول ان کے آنے والے منصوبوں پر بھی پڑتی نظر آتی ہے۔\nانڈین اداکار ہرش وردھن نے صنم تیری قسم ٹو میں ماورا حسین کی شمولیت کی صورت میں اس فلم کا حصہ بننے سے انکار کر دیا ہے۔\nان کا یہ فیصلہ ماورا کی جانب سے اس سوشل میڈیا پوسٹ کے بعد سامنے آیا جس میں انھوں نے انڈیا کی جانب سے پاکستان اور اس کے زیرِ انتظام کشمیر میں میزائل حملوں کے نتیجے میں عام شہریوں کی ہلاکت کی مذمت کی تھی۔\nکئی روز تک ایک دوسرے پر حملوں کے بعد اگرچہ دونوں ملکوں میں چار دن بعد جنگ بندی ہو گئی لیکن میدانِ جنگ کے علاوہ دیگر شعبوں میں ابھی اس کے سائیڈ ایفیکٹس آنا باقی ہیں۔\nدراصل پاکستانی اداکارہ ماورا حسین نے اپنی انسٹا گرام سٹوری میں لکھا کہ وہ انڈیا کی جانب سے حملوں اور اس میں معصموم شہریوں کی ہلاکت کی مذمت کرتی ہیں۔\nاس پر انڈین اداکار نے ماورا کی پوسٹ کا سکرین شاٹ لگاتے ہوئے 10 مئی کو یہ پوسٹ کیا کہ اگر سیکوئل میں اصل کاسٹ کو برقرار رکھا گیا تو وہ ’صنم تیری قسم 2 ‘ کا حصہ نہیں ہوں گے۔\nہرش وردھن نے انسٹاگرام پر اپنی مایوسی کا اظہار کرتے ہوئے کہا، ’میں اس تجربے کے لیے شکر گزار ہوں لیکن میں نے اپنے ملک کے بارے میں توہین آمیز تبصرے کی وجہ سے سیکوئل کا حصہ بننے سے احترام کے ساتھ انکار کرنے کا فیصلہ کیا ہے۔‘\nانھوں نے اس بات پر بھی زور دیا کہ ’اپنے ملک کے ساتھ کھڑے ہونا قابل ستائش ہے لیکن دوسرے کی بے عزتی ناقابل قبول ہے۔‘\nانڈین اداکار ہرش وردھن کی جانب سے اس اعلان کے بعد ماورا نے بھی ردِ عمل دیتے ہوئے سوشل میڈیا پر پوسٹ کیا کہ یہ بیان سراسر ایک ’پی آر سٹنٹ‘ ہے۔ \nانھوں نے اپنا انسٹا گرام سٹوری میں لکھا ’مجھے نہیں معلوم کہ اسے بدقسمتی کہوں، افسوسناک یا مضحکہ خیز کہوں۔۔۔ جس شخص سے مجھے کامن سینس کی توقع تھی وہ صرف پی آر حاصل کرنے کے لیے سامنے آیا ہے۔‘ \nانھوں نے بظاہر اداکار کو مخاطب کر کے کہا ’اپنے ارد گرد دیکھیں، دیکھیں کیا ہو رہا ہے!  ہم سب دھماکوں کی آوازیں سن سکتے تھے۔۔۔ میرے ملک میں کیے گئے حملے میں بچے مر گئے۔ بے گناہ جانیں ضائع ہو گئیں۔‘\nماورا نے انتہائی جذباتی جواب میں لکھا ’ایک طرف ہماری قومیں حالتِ جنگ میں ہیں اور ایسے میں آپ توجہ حاصل کرنے کے لیے ایک پی آر بیان دے رہے ہیں۔ کتنے افسوس کی بات ہے!‘ \nماورا نے مزید لکھا ’میں نے ہمیشہ ہر اس شخص کے لیے احترام، محبت اور شکر گزاری کا مظاہرہ کیا ہے جس کے ساتھ میں نے کام کیا ہے اور میں ایسا کرتی رہوں گی۔ مجھے کام کے لیے پیشکش کی گئی تھی اور میں نے کیا۔‘ \nانھوں نے ہرش وردھن سے کہا ’میں آپ کی طرح کبھی بھی نفرت نہیں پھیلاؤں گی۔ اس نازک وقت میں اس طرح کے اعلانات کرنا شرمناک اور عجیب ہے۔ آپ کو (شہرت کے لیے) اتنا بھوکا اور مایوس دیکھنا شرمناک بھی ہے۔‘ \nماورا نے انڈیا اور پاکستان کے درمیان جنگ کے ماحول کی حسّیاست کا ذکر کرتے ہوئے کہا  ’دو جوہری ممالک حالتِ جنگ میں ہیں۔ یہ وقت فلموں پر بات کرنے، ایک دوسرے کا مذاق اڑانے، ایک دوسرے کو نیچا دکھانے کا نہیں ہے۔ اس طرح کی حسّاس صورتحال میں ایسا کرنا صرف آپ کی لاعلمی کو ظاہر کرتا ہے۔‘ \nماورا نے یہیں بات ختم نہیں بلکہ انھوں نے ہرش وردھن پر اپنا نام استعمال کر کے سرخیوں میں آنے کی کوشش کرنے کا الزام بھی عائد کیا۔\nانھوں نے کہا ’اگر نو سال بعد میرا نام استعمال کرنا آپ کو سرخیوں میں لا رہا ہے تو آپ غلط لوگوں میں گِھرے ہیں۔ آپ جنگ کو اپنے ذاتی فائدے کے لیے استعمال نہیں کرسکتے۔ بہت سی جانیں ضائع ہو گئیں، یہ ایک سنگین صورتحال ہے، آپ نے بلاوجہ اپنا وقار گنوا دیا۔ ‘ \nماورا کا کہنا تھا کہ ’میں اس وقت صرف اپنی فوج اور دونوں اطراف کے شہریوں کے لیے دعا کر رہی ہوں اور یہ خیال بھی نہیں آیا کہ میری اگلی فلم کیا ہو گی۔‘\nہرشوردھن اور ماورا نے ایک ساتھ ایک ہی فلم میں کام کیا ہے جو ماورا کی بالی وڈ میں اب تک کی واحد فلم ہے۔  یہ ایک رومینٹک ٹریجیڈی لو سٹوری ہے۔\nیہ فلم پہلے سنہ 2016 میں ریلیز ہوئی تھی لیکن اس وقت اس فلم کو فلم بینوں میں زیادہ پذیرائی نہیں مل سکی اور یہ باکس آفس پر بری طرح فلاپ ہوئی۔ محض چودہ کروڑ کے چھوٹے بجٹ سے بننے والی یہ فلم سنہ 2016 میں ریلیز کے وقت بمشکل نو کروڑ ہی کما پائی تھی۔ \nلیکن رواں سال یہ فلم سات فروری کو عین ماورا حسین کی شادی کے دن دوبارہ ریلیز کی گئی اور پہلے ہی دن اس نے پانچ کروڑ کا بزنس کیا، لگاتار کئی دن تک شاندار بزنس کے بعد یہ دوبارہ ریلیز پر ریکارڈ بزنس کرنے والی فلم بن گئی۔\nفلم کی ریلیز کے دنوں کو ویلنٹائن ویک سے جوڑا گیا تاکہ لوگ اس لو سٹوری کو انجوائے کر سکیں تاہم ماورا کے مداحوں کا خیال تھا کہ چونکہ ماورا اپنی شادی کی وجہ سے کافی ٹرینڈ کر رہی ہیں اس لیے فلم کی ان تاریخوں میں ریلیز اس کی کامیابی کی وجہ بنی ہے۔\nواضح رہے کہ کئی پاکستانی اداکار انڈیا میں جا کر قسمت آزما چکے ہیں۔ تاہم مرکزی کردار میں ماورا کی فلم ’صنم تیری قسم‘ کو دوبارہ ریلیز پر ریکارڈ کامیابی ملی ہے۔\nپاکستان اور انڈیا کے درمیان کشیدگی ماضی میں بھی نہ صرف پاکستانی اداکاروں کی انڈیا آمد پر پابندی بلکہ ان کی فلموں کے بائیکاٹ کی وجہ بنی۔ پاکستان اداکار فواد خان کی فلم ’اے دل ہے مشکل‘ بھی کشیدگی کا شکار ہوئی جسے پاکستان میں ریلیز کی اجازت نہیں ملی اور انڈیا میں بھی اس کی بہت مخالفت ہوئی۔\nحالیہ دنوں میں انڈیا میں زیادہ تر پاکستانی فنکاروں کے سوشل میڈیا اکاؤنٹس بلاک کر دیے گئے ہیں جبکہ پاکستانی انٹرٹینمٹ چینلز کو بھی بلاک کر دیا گیا ہے۔\nپاکستانی اداکار فواد خان تقریباً نو برس بعد ایک مرتبہ پھر بالی وڈ فلم ’عبیر گلال‘ میں انڈین اداکارہ وانی کپور کے ساتھ نظر آنے والے تھے۔ یہ فلم 9 مئی کو ریلیز ہونا تھی تاہم پہلگام حملوں کے بعد اسے ملتوی کر دیا گیا اور اب اس کی قسمت بھی غیر یقینی ہے۔\nاس خبر پر پاکستانی اور انڈین شائقین کا ردِ عمل یقیناً اس صورتحال میں متوقع ہے۔ انڈین مداح ہرش وردھن کی حمایت کر رہے ہیں تو پاکستانی ماورا کی جانب سے انڈیا کی مذمت کو بہادری کا کام قرار دے کر سراہ رہے ہیں۔\nانڈین مداحوں نے ہرش وردھن کے اعلان کو باہمت فیصلہ قرار دیا۔\nسومانا وکاس کا کہنا تھا کہ ’انڈسٹری میں کسی میں تو اتنی ہمت ہے کہ وہ اپنے ملک  کے لیے کھڑا ہوا۔‘\nجبکہ خوشبو راجپوت کا کہنا تھا کہ ’یہ قابلِ ستائش اقدام ہے، میں قوم کے لیے آپ کی سمجھداری کی قدر کرتی ہوں۔‘\nسُربھی سبروال کا کہنا تھا کہ ’پتہ نہیں کیوں، ہم اچانک ان پاکستانی اداکاروں سے نفرت کرنے لگے۔ ہم ان کے کام سے محبت کرتے تھے، لیکن جو ہُوا اس سب کی وجہ سے۔۔۔ان کے توہین آمیز تبصروں اور  ان کے ملک نے جو کچھ کیا اس پر معذرت خواہ نہ ہونے کی وجہ سے انھوں نے ہمارا تمام احترام کھو دیا۔‘\nدوسری جانب پاکستان مداح ماورا کی تعریف تو کر رہے ہیں ساتھ ہی ساتھ ہرش وردھو کو ٹرول بھی کر رہے ہیں کہ ’صنم تیری قسم‘ سے پہلے انھیں جانتا کون تھا؟ بیشتر کا کہنا تھا اس فلم سے پہلے ’وہ (ماورا) سٹار تھیں جبکہ وہ (ہرشوردھن) نہیں تھے۔‘\nمحمد عارف نامی صارف کا موقف تھا کہ ہرش وردھن کا یہ اعلان ’ایک بچگانہ رویہ ہے، ظاہر ہے وہ (ماورا) اپنے ملک کو ہی سپورٹ کریں گی۔ اگر آپ یہ توقع کر رہے ہیں کہ وہ آپریشن سندور کی تعریف کریں گی تو یہ ایک مذاق ہے۔‘\nکچھ صارفین نے ہرش وردھن کے اس بیان کے بعد ان کی ممکنہ اگلی فلم کے نام کی پیش گوئیاں بھی کر ڈالیں۔\nبالکل آپ صحیح سمجھے، نایدہ جعفر نامی صارف کا کہنا تھا ’وہ اگلی ’آپریشن سندور‘ میں مرکزی ہیرو کا کردار ادا کریں گے۔‘\nکچھ صارفین کا کہنا تھا کہ ہرش وردھن ستاروں کی چال بوجھ گئے تھے اس لیے یہ اعلان کیا۔\nدیا ملک کا کہنا تھا کہ ’یہ مشہور ہونے کی کوشش ہے۔ انھیں پتا تھا کہ اب ماورا کے ساتھ فلم بنے گی ہی نہیں اس لیے انھوں نے موقع کا فائدہ اٹھا کر ہمدردی حاصل کرنے کی کوشش کی ہے۔‘",
        "published_date": "Sun, 11 May 2025 09:15:49 GMT",
        "source": "BBC Urdu"
    },
    {
        "guid": "https://www.bbc.com/urdu/articles/ckg41vy10y0o#0",
        "title": "دو جوہری طاقتوں کے بیچ پہلی ڈرون جنگ: کیا پاکستان اور انڈیا کے درمیان روایتی لڑائی میں نئے اور خطرناک باب کا آغاز ہو چکا ہے؟",
        "link": "https://www.bbc.com/urdu/articles/ckg41vy10y0o",
        "image_url": "https://ichef.bbci.co.uk/news/1024/branded_urdu/9bf2/live/6bfe5530-2cdd-11f0-8f57-b7237f6a66e6.png",
        "article": "جنوبی ایشیا میں جوہری طاقت کے حامل دو ہمسائیہ ممالک کے درمیان دنیا کی پہلی ڈرون جنگ چھڑنے کے بعد اب سیز فائر کا اعلان ہو چکا ہے۔ دونوں ممالک نے ایک دوسرے پر حالیہ کشیدگی کے دوران ڈرون اور میزائل حملے کرنے کا الزام عائد کیا ہے۔\nماہرین کا کہنا ہے کہ یہ ڈرون حملے دہائیوں پرانی دشمنی میں ایک نئے اور خطرناک موڑ کا آغاز ہیں جس میں دونوں اطراف سے روایتی گولہ باری کے ساتھ ساتھ ایک متنازع اور کشیدہ سرحد کے پار ایسے ہتھیاروں کا استعمال بھی کیا گیا جو فضا میں اڑنے کی صلاحیت رکھتے ہیں۔\nخاموشی سی اور ریموٹ کنٹرول کی مدد سے چلنے والے ڈرون، جن کے استعمال کی تردید کرنا آسان ہے، انڈیا اور پاکستان کے دہائیوں پرانے تنازع میں ایک نئے باب کا اضافہ ہیں۔\nجہارا مٹیسک امریکی نیول وار کالج میں پروفیسر ہیں۔ انھوں نے بی بی سی سے بات کرتے ہوئے کہا کہ ’انڈیا اور پاکستان کا تنازع ایک نئے ڈرون دور میں داخل ہو رہا ہے جس میں نظروں سے اوجھل آنکھیں اور درست اہداف کو نشانہ بنانے کی صلاحیت یہ طے کر سکتی ہیں کہ تنازع بڑھے گا یا نہیں۔ اسی لیے جنوبی ایشیا کے متنازع آسمانوں میں جو ملک ڈرون جنگ کی صلاحیت پر عبور حاصل کر لے گا وہی اس کی سمت کا تعین بھی کرے گا۔‘\nمنگل اور بدھ کی درمیانی شب شروع ہونے والی اس کشیدگی میں دونوں اطرف سے جانی و مالی نقصانات کے دعوے کیے گئے۔\nجمعرات اور پھر جمعے کی شام سے دونوں ملکوں کے مابین حالات زیادہ کشیدہ ہو گئے۔ پاکستانی فوج کے شعبہ تعلقات عامہ کے مطابق انڈیا کی طرف سے پاکستان میں اسرائیلی ڈرون بھیجے گئے اور فوج نے جمعے کی شام تک 77 ایسے ڈرون مار گرائے تھے۔\nپاکستانی حکام کی جانب سے ان ڈرونز، جو مبینہ طور پر اسرائیلی ساختہ ہیروپ ڈرون ہیں، کو مختلف طریقوں سے گرانے جانے کا دعوی کیا گیا۔ دوسری جانب انڈیا نے دعویٰ کیا تھا ان ڈرون سٹرائیکس کے نتیجے میں پاکستان میں متعدد دفاعی ریڈار سسٹم ناکارہ بنائے گئے جن میں سے ایک لاہور میں تھا۔ تاہم پاکستان نے اس کی تردید کی تھی۔\nلیزر گائیڈڈ میزائل، ڈرون اور یو اے ویز جدید دور کے میدان جنگ کا حصہ بن چکے ہیں جن کی مدد سے عسکری کارروائیوں کی افادیت اور اہداف کو نشانہ بنانے کی صلاحیت میں خاطرخواہ اضافہ ہوتا ہے۔ ان کی مدد سے فضائی حملوں کے لیے اہداف کا درست طریقے سے تعین کیا جا سکتا ہے اور اگر ان پر اسلحہ لگا ہو تو پھر ان کی مدد سے اہداف کو نشانہ بھی بنایا جا سکتا ہے۔\nاس کے علاوہ ڈرونز کو دشمن کے فضائی دفاعی نظام کو دبانے کے لیے بھی استعمال کیا جا سکتا ہے، یہ دوسرے ملک کی فضا میں داخل ہو کر دشمن کے ریڈار کا پتہ چلا سکتے ہیں اور پھر اِن ریڈارز کو اینٹی ریڈی ایشن میزائل یا پھر کسی اور ڈرون کی مدد سے نشانہ بنایا جا سکتا ہے۔\nپروفیسر جہارا مٹیسک کا کہنا ہے کہ ’یوکرین اور روس نے جنگ کے دوران ایسا ہی کیا ہے۔ ٹارگٹ اور ٹرگر کرنے کی دوہری صلاحیت ڈرون کو اہم بناتی ہے جو لڑاکا طیاروں کو خطرے میں ڈالے بغیر فضائی دفاعی نظام کو متاثر کر سکتا ہے۔‘\nماہرین کا کہنا ہے کہ انڈیا کے پاس موجود ڈرون کی اکثریت اسرائیلی ساختہ ہے جن میں ’آئی اے آئی سرچر‘ اور ’ہیرون‘ کے علاوہ ’ہارپی‘ اور ’ہیروپ لوئٹرنگ ایمونیشن‘ شامل ہیں جو کہ ڈرون ہونے کے ساتھ ساتھ میزائلوں کا کام بھی انجام دیتے ہیں اور خودکار نگرانی اور انتہائی درست نشانہ لگانے کی صلاحیت رکھتے ہیں۔ \nخاص طور پر ہاروپ کا استعمال اس بات کی نشاندہی کرتا ہے کہ انڈیا کی جنگی حکمت عملی اب مہنگے اور خاص طور پر ہدف کو نشانہ بنانے والے حملوں کی طرف بڑھ رہی ہے جو جدید جنگوں میں لوئٹرنگ میزائلز کی بڑھتی ہوئی اہمیت کو ظاہر کرتا ہے۔\nماہرین کے مطابق ہیرون ڈرون کو انڈیا امن اور جنگ دونوں کے دوران فضا کی بلندی میں موجود اپنی آنکھوں کے طور پر استعمال کرتا ہے۔ ’آئی اے آئی سرچر ایم کے ٹو‘ ڈرون، جو 18 گھنٹے تک پرواز کر سکتا ہے، 300 کلومیٹر تک فاصلہ طے کر سکتا ہے اور سات ہزار میٹر کی بلندی پر پرواز کر سکتا ہے۔\nانڈیا نے حال ہی میں امریکہ سے ’ایم کیو نو بی پریڈیٹر ڈرون‘ حاصل کرنے کے لیے چار ارب ڈالر کا معاہدہ کیا ہے۔ یہ ڈرون مسلسل 40 گھنٹے تک 40 ہزار فٹ کی بلندی پر پرواز کر سکتا ہے۔ اس کے حصول سے انڈیا کی ڈرون صلاحیت میں کافی اضافہ ہو گا۔ \nاس کے علاوہ انڈیا ’اس سورام‘ صلاحیت کو حاصل کرنے کی کوشش بھی کر رہا ہے جس کے تحت ایک بہت بڑی تعداد میں چھوٹے چھوٹے ڈرون بھیج کر دشمن کے فضائی دفاعی نظام کو مفلوج کر دیا جاتا ہے جس کے بعد لڑاکا طیاروں کو دراندازی کرنے میں آسانی ہوتی ہے۔\nلاہور سے دفاعی تجزیہ کار اعجاز حیدر نے بی بی سی کو بتایا کہ ’پاکستان کے پاس موجود ڈرونز کی صلاحیت بھی وسیع اور متنوع ہے جس میں غیر ملکی اور مقامی سطح پر تیار شدہ ڈرون شامل ہیں۔‘\nان کے مطابق پاکستان کے پاس ’تقریبا ایک ہزار ڈرون ہیں جن میں چینی سی ایچ فور اور ترکی کے بیراکتر آقنجی کے علاوہ مقامی براق اور شاہپر ڈرون شامل ہیں۔ اُن کے مطابق پاکستان نے لائٹرنگ میونیشن کی صلاحیت بھی حاصل کر لی ہے۔‘\nاعجاز حیدر کے مطابق ’پاکستانی فضائیہ تقریبا ایک دہائی سے اس صلاحیت کو اپنے نظام میں شامل کرنے پر کام کر رہی ہے۔‘ ان کے مطابق ایک اہم جزو ایسے ’ونگ مین ڈرون‘ ہیں جو لڑاکا طیاروں کے ساتھ مل کر کام کرنے کی صلاحیت رکھتے ہیں۔\nپروفیسر جہارا کا ماننا ہے کہ ’اسرائیل کی تکنیکی معاونت، ہیروپ اور ہیرون ڈرون کی فراہمی، انڈیا کے لیے اہم رہی جبکہ پاکستان کا ترکی اور چین پر انحصار اسلحہ کی دوڑ کو ثابت کرتا ہے۔‘\nماہرین کا کہنا ہے کہ اگرچہ ڈرونز کا استعمال پاکستان اور انڈیا کے درمیان تنازع میں یہ ایک نیا موڑ ہے تاہم روس اور یوکرین کے درمیان ڈرون کی جنگ سے یہ مختلف ہے۔ ان کے مطابق روس اور یوکرین کی جنگ میں ڈرون کو عسکری کارروائیوں میں مرکزی کردار حاصل ہو چکا ہے اور جاسوسی سمیت اہداف کو نشانہ بنانے کے لیے ہزاروں ڈرون استعمال کیے گئے ہیں۔\nانڈیا کے دفاعی تجزیہ کار منوج جوشی نے بی بی سی سے بات کرتے ہوئے کہا کہ ’لڑاکا طیاروں یا بھاری میزائلوں کے بجائے ڈرون کا استعمال ایک کم تر عسکری راستہ ہے۔ ان کے مطابق ڈرون کم اسلحہ لے کر جا سکتے ہیں تو یہ ایک محدود کارروائی ہوتی ہے۔ تاہم اگر یہ کسی وسیع فضائی کارروائی کا آغاز ہوں تو پھر معاملہ بدل جاتا ہے۔‘\nاعجاز حیدر کا ماننا ہے کہ انڈیا کے زیرانتظام جموں میں حالیہ کارروائی پاکستان کی جانب سے بڑے پیمانے پر عسکری کارروائی نہیں تھی۔ یاد رہے کہ پاکستان نے جموں میں ڈرون حملے کی تردید کی ہے۔\nماہرین کا ماننا ہے کہ یوکرین اور روس میں میدان جنگ کو یکسر بدلنے والے ڈرون کا پاکستان اور انڈیا کے تنازع  میں محدود اور علامتی کردار رہا ہے۔ منوج جوشی کے مطابق ’ہم جو ڈرون جنگ دیکھ رہے ہیں یہ زیادہ دیر چلنے والی نہیں ہے اور شاید یہ ایک بڑے تنازع کا آغاز ہو۔‘\nاُن کا کہنا ہے کہ ’یہ تنازع کم ہونے یا بڑھنے، دونوں کا اشارہ ہو سکتے ہیں کیوںکہ دونوں کا ہی امکان موجود ہے۔ ہم ایک ایسی جگہ کھڑے ہیں جہاں سے یہ تنازع کیا رُخ اختیار کرتا ہے، واضح نہیں۔‘\nاگرچہ انڈیا نے سرحد پار کیے بغیر اہداف کو نشانہ بنانے کے لیے ڈرون استعمال کیے ہیں تاہم اس طریقے سے بھی چند سوال پیدا ہوتے ہیں۔\nپروفیسر جہارا کے مطابق ’ڈرون جاسوسی اور سٹرائیک کے راستے فراہم کرتا ہے جس میں تنازع کو بڑھانے کا خطرہ کم ہوتا ہے لیکن ایک نئی صورتحال بھی پیدا ہوتی ہے جس میں ہر وہ ڈرون جو گرایا جائے یا ہر وہ ریڈار جو مفلوج کیا جائے، ایک ایسی ممکنہ صورت حال پیدا کر سکتا ہے جس میں تناؤ دو جوہری طاقت کے حامل ممالک کے درمیان کسی بھی وقت بڑھ سکتا ہے۔‘",
        "published_date": "Sun, 11 May 2025 03:07:16 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cwy3l18p7rgo#0",
        "title": "پاکستان اور انڈیا میں سیز فائر کے بعد اندرا گاندھی کا تذکرہ: 1971 کا 2025 سے موازنہ کیوں کیا جا رہا ہے؟",
        "link": "https://www.bbc.com/urdu/articles/cwy3l18p7rgo",
        "image_url": "https://ichef.bbci.co.uk/news/1024/branded_urdu/0568/live/4a27dea0-2ddb-11f0-8ff1-59f5dcf8e9f5.png",
        "article": "انڈیا اور پاکستان کے درمیان گذشتہ کئی دنوں سے جاری کشیدگی کے بعد 10 مئی 2025 کی شام کو جنگ بندی کا اعلان ہوا۔ \nچار روز کے شدید تناؤ کے دوران انڈیا اور پاکستان کی افواج نے ایک دوسرے کے حملوں کو ناکام بنانے کے متعدد دعوے کیے تو دوسری جانب لائن آف کنٹرول کے دونوں اطراف سے ہونے والے نقصانات کی تصاویر اور ویڈیوز بھی منظر عام پر آئیں۔\nپہلگام حملے کے بعد پاکستان میں انڈین فوج کی کارروائی ’آپریشن سندور‘ اور پھر پاکستان کی جوابی کارروائی ’بنیان مرصوص‘ سے دونوں ممالک کے درمیان کشیدگی میں اضافہ ہو رہا تھا۔\nایسے میں 10 مئی کی شام پانچ بجے کے قریب امریکی صدر ڈونلڈ ٹرمپ نے سوشل میڈیا پر لکھا کہ ’امریکہ کی ثالثی میں طویل بات چیت کے بعد مجھے یہ اعلان کرتے ہوئے خوشی ہو رہی ہے کہ انڈیا اور پاکستان نے مکمل اور فوری جنگ بندی پر اتفاق کیا ہے۔‘\nٹرمپ کے یہ لکھنے کے بعد دونوں ممالک کی حکومتوں نے بھی اس بارے میں باضابطہ اعلان کیا ۔\nاس سے قبل سات مئی کی صبح انڈین فوج نے کہا تھا کہ ’آپریشن سندور‘ کے تحت اس نے چھ اور سات مئی کی درمیانی شب پاکستان اور پاکستان کے زیر انتظام کشمیر میں متعدد اہداف پر حملے کیے تھے جس کے بعد کشیدگی بڑھتے بڑھتے 10 مئی کے دن تک پہنچی جب دونوں ممالک کی جانب سے ایک دوسرے پر متعدد حملوں کی اطلاعات سامنے آئیں۔\nایسے میں جب جنگ بندی کا اعلان ہوا تو سوشل میڈیا پر انڈین صارفین خصوصا کانگریس اور اس کے حامیوں کی جانب سے انڈیا کی سابق وزیر اعظم اندرا گاندھی کا ذکر نمایاں رہا۔ \nسماجی رابطے کی ویب سائٹ ایکس پر کانگریس کے آفیشل اکاؤنٹ کی جانب سے اندرا گاندھی اور سابق امریکی صدر رچرڈ نکسن کی ایک تصویر شیئر کی گئی ہے۔\nکانگریس کی جانب سے تصویر کے ساتھ پیغام میں لکھا گیا کہ ’اندرا گاندھی نے امریکی صدر رچرڈ نکسن سے کہا کہ ’ہماری ریڑھ کی ہڈی میں دم ہے۔ ہمارے پاس ہر ظلم کا مقابلہ کرنے کے وسائل ہیں۔ وہ وقت گزر گیا جب تین یا چار ہزارمیل دور بیٹھا ملک حکم دیتا تھا کہ انڈیا ان کی خواہشات پر عمل کرے۔‘\nکانگریس نے اپنی ٹویٹ میں دعویٰ کیا کہ ’یہ ہمت تھی۔ انڈیا کے لیے کھڑے ہونا اور ملک کے وقار پر سمجھوتہ نہ کرنا اس کو کہتے تھے۔‘\nکانگریس سمیت بعض دیگر سوشل میڈیا صارفین یو پی ایس سی کوچنگ سے وابستہ استاد وکاس دیویاکرتی کی ایک پرانی ویڈیو بھی شیئر کر رہے ہیں۔\nاس ویڈیو میں وکاس دیویاکرتی کہتے دکھائی دے رہے ہیں کہ ’ایک خاتون وزیر اعظم بنیں اور انھوں نے پاکستان کو دو حصوں میں تقسیم کر دیا۔ دوسرے لوگ سرجیکل سٹرائیک کی دھمکیاں دیتے ہیں تاہم انھوں (اندرا گاندھی) نے کہا نہیں مگر دو ٹکڑے کر کے دکھائے۔‘\nتاہم کچھ لوگوں کا یہ بھی کہنا ہے کہ 1971 اور 2025 کا موازنہ کرنا درست نہیں ہے۔\n1971 میں جب پاکستان کے ساتھ جنگ کے بعد بنگلہ دیش بنا تو اس وقت سوویت یونین تھا لیکن 1991 میں یہ بکھر گیا اور پھر روس بن گیا۔\nروس کے پاس وہ طاقت نہیں تھی جو سوویت یونین کے پاس تھی اور یہ انڈیا کے لیے بھی ایک دھچکا تھا۔\nایک طرف سوویت یونین نے انڈیا کا ساتھ دیا تو دوسری طرف پاکستان اس وقت جوہری طاقت رکھنے والا ملک نہیں تھا۔\nسوشل میڈیا پر انڈیا کے سیاستدان ہنس راج مینا نے لکھا: ’امریکہ کی طرف سے دھمکیاں مل رہی تھیں۔ زمینی حالات مشکل تھے۔ لیکن اندرا گاندھی خوفزدہ نہیں تھیں۔‘\n’1971 میں انھوں نے نہ صرف انڈیا کے وقار کو بچایا بلکہ پاکستان کو دو حصوں میں تقسیم کرکے اور ایک نیا ملک بنا کر تاریخ رقم کی۔ وہ صرف ایک وزیر اعظم نہیں تھیں، وہ ایک جنون تھیں، وہ ایک عزم تھیں۔‘\nصحافی روہنی سنگھ نے لکھا کہ ’الیکشن لڑنے اور جنگ لڑنے میں فرق ہوتا ہے۔ کوئی بھی اس طرح اٹھ کر اندرا گاندھی نہیں بن جاتا۔‘\nکانگریس کے جنرل سیکریٹری جے رام رمیش نے سوشل میڈیا پر ایک خط شیئر کرتے ہوئے لکھا کہ ’12 دسمبر 1971 کو اندرا گاندھی نے امریکی صدر نکسن کو یہ خط لکھا تھا۔ چار دن بعد پاکستان نے ہتھیار ڈال دیے۔‘\nاس پر بی جے پی کے آئی ٹی سیل کے سربراہ امت مالویہ نے لکھا کہ: ’1971 کی جنگ پاکستانی فوج کے ہتھیار ڈالنے سے ختم ہوئی تھی۔ تاہم اس کے بعد ہونے والا شملہ معاہدہ روس اور امریکہ دونوں کے دباؤ میں تیار کیا گیا تھا۔ انڈیا نے بغیر کسی سٹریٹیجک فائدے کے 99 ہزار جنگی قیدیوں کو رہا کیا۔‘\nانھوں نے مزید لکھا کہ ’نہ تو پاکستان کے زیرِ انتظام کشمیر کو خالی کرانے کی کوئی شرط تھی اور نہ ہی سرحد کی باضابطہ حد بندی کی گئی تھی۔ نہ ہی جنگ یا پناہ گزینوں کے بحران کے لیے انڈیا نے کوئی معاوضہ مانگا تھا۔ اندرا گاندھی اس وقت وزیر اعظم تھیں۔ اپنے فائدے کی چیزیں پھیلانا بند کریں۔‘\nامریکی صدر رچرڈ نکسن اور اندرا گاندھی کے درمیان فاصلہ کسی سے ڈھکا چھپا نہیں تھا۔\nجب نکسن 1967 میں دہلی میں اندرا گاندھی سے ملے تو 20 منٹ کے اندر اندر وہ اتنی بیزار ہو گئیں کہ انھوں نے نکسن کے ساتھ موجود انڈین وزارت خارجہ کے ایک افسر سے ہندی میں پوچھا کہ مجھے یہ کب تک برداشت کرنا پڑے گا؟\nان دونوں کے درمیان تعلقات میں سرد مہری 1971 میں بھی جاری رہی۔\nنومبر 1971 میں اندرا گاندھی دنیا کی توجہ مشرقی پاکستان کی صورتحال کی جانب مبذول کرانے کے لیے امریکہ گئیں۔ نکسن نے ملاقات سے پہلے اندرا گاندھی کو 45 منٹ تک انتظار کرایا۔\nوائٹ ہاؤس میں اپنے استقبالیہ خطاب میں نکسن نے بہار کے سیلاب متاثرین سے ہمدردی کا اظہار کیا لیکن مشرقی پاکستان کا ذکر تک نہیں کیا۔\nبی بی سی کے نامہ نگار ریحان فضل نے چند سال قبل انڈین فارن سروس کے ایک سینئر افسر مہاراج کرشنا رسگوترا سے بات کی تھی۔\nرسگوترا نے بی بی سی کو بتایا کہ ’میں اس وقت وہاں موجود تھا۔ نکسن کا مقصد اندرا گاندھی کو نیچا دکھانا تھا۔ وہ اندرا گاندھی کی توہین کرنا چاہتے تھے۔ بات چیت شروع سے ہی اچھی طرح سے نہیں چل رہی تھی۔‘\n’نکسن نے ان ایک کروڑ بنگالی پناہ گزینوں کے بارے میں ایک لفظ بھی نہیں کہا جو اس وقت انڈیا آئے تھے اور کیمپوں میں مقیم تھے۔۔۔ وہ انڈیا پر بوجھ بنے ہوئے تھے اور انھیں بھوک کا سامنا تھا۔‘\n’شاید انھیں کچھ شک تھا کہ ہم جنگ کا اعلان کرنے آئے ہیں۔ انھوں نے جان بوجھ کر اندرا گاندھی کے ساتھ بدسلوکی کی۔‘\nاندرا گاندھی کے بارے میں رسگوترا نے کہا تھا کہ ’اندرا نے اسے نظر انداز کیا۔ وہ ایک بہت ہی باوقار خاتون تھیں۔ انھوں نے وہی کہا جو انھیں نکسن سے کہنا تھا جس میں بنیادی بات یہ تھی کہ مشرقی پاکستان میں سے جو پناہ گزین ہمارے ملک آئے ہیں وہ واپس پاکستان چلے جائیں۔ ہمارے ملک میں ان کے لیے کوئی جگہ نہیں ہے۔‘\nسنہ 1971 کی جنگ کے دوران امریکہ نے اپنا بحری بیڑا خلیج بنگال بھیجا تھا۔\nاندرا گاندھی نے بعد میں اطالوی صحافی اوریانا فلاچی کو دیے گئے ایک انٹرویو میں اپنی بےخوفی کا اظہار ان الفاظ میں کیا۔\n’اگر امریکیوں نے ایک بھی گولی چلائی ہوتی یا امریکیوں نے خلیج بنگال میں بیٹھنے کے علاوہ کچھ اور کیا ہوتا تو تیسری عالمی جنگ شروع ہو سکتی تھی۔ لیکن سچ یہ ہے کہ یہ خوف ایک بار بھی میرے ذہن میں نہیں آیا۔‘\nایڈمرل ایس ایم نندا نے اپنی سوانح حیات ’دا مین ہوبامڈ کراچی‘  (The Man Who Bombed Karachi) میں لکھا ہے کہ ’دسمبر کے شروع میں ایک سوویت جنگی جہاز اور بارودی سرنگیں صاف کرنے والا جہاز آبنائے ملاکا سے یہاں پہنچے۔ سوویت بحری بیڑہ امریکی بیڑے کے ساتھ ساتھ رہا جب تک کہ وہ جنوری 1972 کے شروع میں واپس نہ چلا گیا۔‘",
        "published_date": "Sun, 11 May 2025 08:34:41 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cm239p2zpm3o#0",
        "title": "پوپ کے سرخ جوتوں کے پیچھے کیا کہانی ہے",
        "link": "https://www.bbc.com/urdu/articles/cm239p2zpm3o",
        "image_url": "https://ichef.bbci.co.uk/news/1024/branded_urdu/4b7b/live/ba1a82d0-2aa7-11f0-a5e6-f95f9086d96f.jpg",
        "article": "69 سالہ رابرٹ پریوسٹ کیتھولک چرچ کے 267 ویں سربراہ کے طور پر منتخب ہوئے ہیں۔\nمبصرین  کا کہنا ہے کہ امکان ہے کہ نئے پوپ بھی رواداری اور عیش و عشرت سے اجتناب اور  ایک سادہ طرز زندگی سے متعلق پوپ فرانسس کی تعلیمات جاری رکھیں گے۔\nپوپ کام کیا کرتے ہیں؟\nپوپ دنیا کے 1.4 ارب سے زیادہ کیتھولک مسیحی افراد کے روحانی پیشوا ہیں۔\nرومن کیتھولک مسیحیوں کا ماننا ہے کہ پوپ کا براہ راست تعلق حضرت عیسیٰ سے ہوتا ہے اور وہ سینٹ پیٹر کے زندہ جانشین ہیں جو مسیحی مذہب کی تعلیمات کے مطابق حضرت عیسی کے چند ابتدائی ماننے والوں میں سے ایک تھے۔\nاگرچہ بہت سے کیتھولک مذہبی رہنمائی بائبل سے حاصل کرتے ہیں تاہم وہ پوپ کی تعلیمات سے بھی استفادہ حاصل کرتے ہیں جو چرچ کے سربراہ کی حیثیت سے تمام تعلیمات کے بھی ذمہ دار ہوتے ہیں۔\nواضح رہے کہ دنیا میں مسیحی مذہب کے ماننے والوں میں سے تقریباً نصف رومن کیتھولک ہیں جبکہ پروٹیسٹنٹ اور آرتھوڈاکس مسیحی پوپ کو تسلیم نہیں کرتے۔\nپوپ عام طور پر سینٹ پیٹرز باسیلیکا میں کرسمس اور ایسٹر سمیت سال بھر چرچ کی اہم مذہبی تقریبات مناتے ہیں۔\nراہباؤں کا ایک چھوٹا سا گروہ پوپ کے گھر کی دیکھ بھال، کھانا پکانے اور صفائی ستھرائی کا کام چلاتا ہے اور پوپ کا ذاتی نوکر یا بٹلر بھی ہو سکتا ہے۔\nان کے لیے تقاریر کے متن لکھنے کے لیے بھی ایک ٹیم موجود ہوتی ہے۔\nپوپ کی اہم ذمہ داریوں میں سے ایک یہ ہے کہ وہ ہر پانچ سال میں دنیا بھر سے آئے ہوئے پانچ ہزار سے زائد بشپ سے ملاقات کریں جو اوسطاً ہر سال تقریباً ایک ہزار، اور ہر ہفتے بیس ملاقاتوں کے برابر بنتی ہے۔\nآج غیر ملکی دوروں کو بھی پوپ کی ذمہ داریوں میں شامل کر دیا گیا ہے۔\nماضی میں کئی پوپ شادی کر چکے ہیں۔ درحقیقت، سینٹ پیٹر، جو پہلے پوپ کے طور پر جانے جاتے ہیں، کی ایک بیوی تھی لیکن موجودہ حالات میں اس بات کا امکان کم ہے کہ کوئی شادی شدہ مرد پوپ منتخب ہو۔\nابتدائی پوپوں کی تاریخ محققین کے درمیان ایک متنازع موضوع ہے اور یہ واضح نہیں ہے کہ ان میں سے کتنے پیٹر کی طرح پوپ بننے سے پہلے شادی شدہ تھے۔\nکہا جاتا ہے کہ پوپ سلوریئس کے والد پوپ ہورمیسڈاس تھے اور پوپ ایڈرین دوم (867–872) نے اپنی بیوی اور بیٹی کو لاتران کے محل میں لا کر بسایا۔\nبہت سے مورخین کا یہ بھی ماننا ہے کہ ژان ہفدہم (1003) اور کلمنٹ چہارم (1265 تا 1268) شادی شدہ مرد تھے جو بعد میں پوپ بنے۔\nاس بات کا بہت کم ثبوت ہے کہ ویٹیکن کے درج شدہ 266 پوپوں میں سے کسی نے بھی پوپ بننے کے بعد شادی کی ہو۔ اگرچہ ان میں سے بعض کے بارے میں کہا جاتا ہے کہ ان کے مبینہ طور پر غیر ازدواجی تعلقات رہے۔\nتو کیا ایک شادی شدہ مرد مستقبل قریب میں پوپ بن سکتا ہے؟ اس کا امکان نہیں ہے۔\nعملی طور پر کسی بھی بپتسمہ یافتہ کیتھولک مرد کو اس کردار کے لیے مناسب سمجھا جا سکتا ہے لیکن 1378 میں پوپ اوربان ششم کے بعد سے اب تک تمام 64 پوپ انھی کارڈینلز میں سے منتخب ہوئے ہیں جو پوپ کا انتخاب کرتے ہیں۔\nووٹ دینے کے اہل موجودہ کارڈینلز میں سے کوئی بھی شادی شدہ نہیں ہے اور عام طور پر کیتھولک پادریوں کو اس عہدے تک پہنچنے کے لیے غیر شادی شدہ ہونا ضروری ہے۔\nاگرچہ عام طور پر کیتھولک چرچ میں پادریوں کو شادی نہ کرنے کی ہدایت دی جاتی ہے، لیکن مشرقی کیتھولک گرجا گھروں اور کچھ انگریزی پادریوں کے لیے اس حوالے سے خاص رعایتیں موجود ہیں یعنی شادی شدہ مردوں کو بھی قبول کیا جاتا ہے۔\nتاہم شادی شدہ مرد ان رعایتوں کے ساتھ کارڈینل نہیں بن سکتے۔\nکیتھولک مذہب میں سرخ رنگ حضرت عیسیٰ کی مشکلات و مصائب کی نمائندگی کرتا ہے۔ یعنی ان کی تکلیف، گرفتاری، مقدمہ اور صلیب پر چڑھنا، جیسا کہ نئے عہدنامے میں بیان کیا گیا ہے۔\nسولہویں پوپ بینیڈکٹ اور بہت سے پچھلے پوپ نے اس روایت کی پیروی کی اور سرخ جوتے پہنے۔\nتاہم پوپ فرانسس نے سیاہ جوتے پہننے کا فیصلہ کیا۔ ایک ایسا اقدام جسے مبصرین نے عیش و عشرت اور تکلفات سے دور رہنے کی خواہش کی علامت کے طور پر دیکھا۔\nجب پوپ فرانسس کی میت کو عوام کے دیدار کے لیے رکھا گیا تو ان کے پاؤں میں کالے جوتے تھے۔\nپوپ جان پال دوم کے بارے میں بتایا جاتا ہے کہ وہ کبھی کبھی سرخ رنگ کے جوتے پہنتے تھے۔\nپوپ فرانسس مبینہ طور پر اپنی تنخواہ خیراتی اداروں میں عطیہ کرتے تھے۔\n2021 میں ویٹیکن کے ترجمان نے یہ کہتے ہوئے قیاس آرائیوں کو ختم کرنے کی کوشش کی کہ ’پوپ کو کبھی تنخواہ نہیں ملتی اور نہ انھوں نے نے کبھی وصول کی۔‘\nفرانسس نے اپنے عہدے کے ساتھ آنے والی کچھ سہولیات کو بھی مسترد کر دیا، پوپ نے اپارٹمنٹس کے بجائے ویٹیکن کے گیسٹ ہاؤس کاسا سانتا مارٹا میں رہنے کا انتخاب کیا۔\nان سے پہلے پوپ بینیڈکٹ شانزدہم نے 2013 میں ایک بے مثال فیصلہ کیا اور صحت کے مسائل کی وجہ سے عہدہ چھوڑ دیا۔ میڈیا آؤٹ لیٹس بشمول اطالوی اخبار لا سٹامپا کے مطابق وہ پنشن وصول کر رہے ہے۔\nپوپ کی اکثریت اپنی وفات  تک عہدے پر برقرار رہتی ہے، جیسا کہ پوپ فرانسس نے 2013 سے 2025 تک خدمات انجام دیں۔\n1415 میں گریگوری دوازدہم کے بعد کسی پوپ نے اپنے عہدے سے استعفیٰ نہیں دیا تھا اور پوپ بندیکٹ شانزدہم وہ پہلی شخصیت تھے جنھوں نے 1294 کے بعد رضاکارانہ طور پر استعفیٰ دیا۔\nمؤرخین مستعفی ہونے والے پوپوں کی تعداد کے بارے میں متفق نہیں ہیں:\nپوپ کا انتخاب سینیئر پاردری کرتے ہیں جنھیں کارڈینلز کہا جاتا ہے اور یہ انتخابی عمل صدیوں سے انتہائی خفیہ طریقے سے سرانجام دیا جاتا ہے۔\nاگرچہ ایک غیر کارڈینل پوپ کو منتخب ہوئے 500 سال سے زیادہ سال کا عرصہ گزر چکا ہے لیکن تاریخ میں دوسرے پادریوں یا حتیٰ کہ غیر پادریوں کو بھی منتخب کیے جانے کی مثالیں موجود ہیں۔\nاگر منتخب شخص ابھی تک بشپ نہیں ہے تو اسے پوپ کا عہدہ سنبھالنے سے پہلے فوری طور پر یہ عہدہ حاصل کرنا چاہیے۔\nمتعدد ماہرین کا کہنا ہے کہ خوش اخلاق ہونا بھی ایک غیر رسمی ضرورت ہے۔\nصرف کیتھولک چرچ کے سینئر رہنما جو کارڈینل ہیں اور 80 سال سے کم عمر ہیں پوپ کے انتخاب میں ووٹ ڈال سکتے ہیں اور یہ ایک روحانی فرض اور اہم ذمہ داری دونوں سمجھا جاتا ہے۔\nپوپ کے انتخاب کے لیے خفیہ اسمبلیاں صدیوں سے منعقد ہوتی رہی ہیں اور رازداری کو برقرار رکھنے اور غیر ملکی اثر و رسوخ کو روکنے کے لیے سخت ضابطوں کے تابع ہیں۔\nجیسا کہ پہلے ذکر کیا گیا ہے پوپ کیتھولک چرچ کے سربراہ ہوتے ہیں۔ رومن کیتھولک مسیحیوں کا ماننا ہے کہ پوپ کا براہ راست تعلق حضرت عیسیٰ سے ہوتا ہے اور وہ سینٹ پیٹر کے زندہ جانشین ہیں لہٰذا پوپ کو رہنما اور کیتھولک چرچ کی بنیادوں کے ایک اہم حصے کے طور پر دیکھا جاتا ہے۔\nوہ کیتھولک چرچ میں زندگی کے چیلنجوں اور مسائل سے نمٹنے کے لیے رہنمائی فراہم کرتے ہیں۔\nپوپ نچلی سطح کے چرچ کے رہنماؤں کو اپنی کمیونٹی کی رہنمائی کے لیے بہتر راستہ تلاش کرنے میں بھی مدد کرتے ہیں۔\nپوپ کی تقریر سننے اور سینٹ پیٹرز سکوائر میں دعا کرنے کے لیے دنیا بھر سے زائرین ویٹیکن جاتے ہیں۔\nپوپ کے مختلف ممالک کے دوروں میں بہت زیادہ ہجوم ہوتا ہے۔ اور یہ دنیا بھر کے کیتھولک افراد کے لیے پوپ کے اہمیت کا اظہار ہوتا ہے۔",
        "published_date": "Sun, 11 May 2025 06:57:10 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c80krk3p8d4o#0",
        "title": "اسلام آباد میں غیر ملکی خاتون کا مبینہ ریپ: پولیس سافٹ ڈرنک کی بوتل اور پرس پر موجود انگلیوں کے نشانات سے ملزم تک کیسے پہنچی؟",
        "link": "https://www.bbc.com/urdu/articles/c80krk3p8d4o",
        "image_url": "https://ichef.bbci.co.uk/news/1024/branded_urdu/a496/live/bbc82130-2e28-11f0-87f7-8ba4de50c1f0.jpg",
        "article": "اسلام آباد پولیس نے پاکستان کے وفاقی دارالحکومت میں ایک غیر ملکی خاتون کے مبینہ ریپ کے ملزم کو سافٹ ڈرنک کی بوتل سے ملنے والے انگلیوں کی نشانات کی مدد  سے گرفتار کرنے کا دعوی کیا ہے۔\nپولیس کے مطابق ملزم ایک غیر ملکی خاتون کو اسلحہ کے زور پر  ریپ کرنے اور اس سے لاکھوں روپے کی نقدی چھیننےکے واقعہ میں ملوث تھا۔\nگرفتار ہونے والے ملزم کے بارے میں اسلام آباد پولیس کے حکام کا یہ بھی دعویٰ ہے کہ وہ سکولز، کالجز اور ہاسٹلز کے باہر منشیات (آئس) فروشی میں بھی ملوث تھا۔\nمقامی پولیس کا کہنا تھا کہ متاثرہ غیر ملکی خاتون پاکستان میں علاج کی غرض سے آئی ہوئی تھیں اور وہ راولپنڈی کے ایک گرلز ہاسٹل میں قیام پذیر تھیں۔\nریپ کے اس واقعہ کی ایف آئی آر اسلام آباد کے تھانہ آبپارہ میں متاثرہ غیرملکی خاتون کی مدعیت میں ہی درج کی گئی ہے۔ اس مقدمے میں متاثرہ خاتون نے موقف اختیار کیا ہے کہ وہ راولپنڈی میں واقع ایک نجی گرلز ہاسٹل میں رہائش پذیر ہیں۔\nمقدمہ کی ایف آئی آر کے مطابق متاثرہ خاتون نے پانچ مئی کی شام کو اسلام آباد کے سیکٹر ایف سیون میں ڈاکٹر کے پاس جانے کے لیے ایک ٹیکسی ایپ سے رائیڈ بُک کی اور ایک موٹر سائیکل سوار کے ساتھ بیٹھ گئیں۔\nایف آئی آر کے مطابق ملزم متاثرہ غیر ملکی لڑکی کو ڈاکٹر کے پاس لے جانے کے بجائے اسلام آباد میں واقع شکرپڑیاں کے جنگل میں لے گیا جہاں اس نے بائیک کو ایک مقام پر کھڑا کر کے اسلحہ تان لیا۔\nمتاثرہ لڑکی کے مطابق ملزم اسے جنگل میں لے گیا جہاں مبینہ طور پر اُن کا ریپ کیا گیا اور پھر جاتے ہوئے اُن کے پرس میں موجود دو لاکھ 80 ہزار روپے کی نقدی اور ایک عدد انگوٹھی کے علاوہ اُن کا پاسپورٹ بھی چھین لیا گیا۔\nایف آئی آر کے مطابق ملزم نے فرار ہونے کے لیے موٹر سائیکل سٹارٹ کرنے کی کوشش کی لیکن جب یہ سٹارٹ نہ ہوئی تو ملزم موٹر سائیکل چھوڑ کر فرار ہو گیا۔\nمقامی پولیس کے مطابق اس واقعہ کے بعد متاثرہ لڑکی نے علاقے میں موجود پولیس پیٹرولنگ ٹیم کو اس بارے میں بتایا جس کے بعد متاثرہ غیر ملک لڑکی کو وویمن پولیس اہلکاروں کی مدد سے پولی کلینک لے جایا گیا جہاں پر ان کا طبی معائنہ کروایا گیا۔\nاس مقدمے کی تفتیشی ٹیم میں شامل پولیس اہلکار کا کہنا تھا کہ ابتدائی میڈیکل رپورٹ کے مطابق غیر ملکی لڑکی کے ساتھ ریپ ہونے کی تصدیق ہوئی ہے۔\nمقامی پولیس کا کہنا تھا کہ لڑکی کے زیر استعمال پرس پر ملزم کی انگلیوں کے نشانات کو محفوظ کر کے اس کی نشاندہی کے لیے متعلقہ ادارے کو بھجوا دیا گیا۔\nمقامی پولیس کے مطابق متاثرہ لڑکی نے اس واقعہ کی رپورٹ اپنے ملک کے سفارتخانے سے بھی کی تھی جس کے بعد متعلقہ سفارتی عملے نے پاکستان کے دفتر خارجہ سے بھی اس بارے میں رابطہ کیا تھا۔\nمقامی پولیس کا کہنا ہے کہ اسلام آباد پولیس کے سربراہ نے ایس ایس پی انوسٹیگیشن کے علاوہ  اسلام آباد پولیس کے انسداد دہشت گردی ڈیپارٹمنٹ کو بھی اس واقعہ کی تحقیقات کے لیے ٹاسک دیا تھا۔\nاس مقدمے کی تحقیقاتی ٹیم میں شامل اسلام آباد پولیس کے انسداد دہشت گردی ڈیپارٹمنٹ کے سربراہ حمزہ ہمایوں نے بی بی سی کو بتایا کہ  متاثرہ لڑکی کے بیان کی روشنی میں اس واقعہ میں ملوث ملزم کا خاکہ بنایا گیا اور مقدمے کی تفتیش پر کام شروع کر دیا گیا۔\nانھوں نے کہا کہ ’پولیس نے وقوعہ کے روز سے اس راستے پر موجود سی سی ٹی وی کیمروں کا تمام ریکارڈ چیک کیا جہاں سے ملزم نے غیر ملکی لڑکی کو بٹھایا تھا۔‘\nانھوں نے بتایا کہ ’متاثرہ لڑکی کے منگیتر نے، جو پاکستان سے باہر مقیم ہیں، اپنے موبائل سے ایک رائیڈ بک کروائی تھی۔‘ ایس ایس پی حمزہ ہمایوں کا کہنا تھا کہ ’ابھی نجی کمپنی کے ڈرائیور نے رائیڈ کنفرم بھی نہیں کی تھی کہ متاثرہ لڑکی ڈاکٹر کے پاس جانے کے لیے ہاسٹل سے باہر آ گئی۔‘\nانھوں نے کہا کہ ’ہاسٹل کے باہر ملزم اپنی موٹر سائیکل پر ہیلمٹ پہنے پہلے سے موجود تھا اور متاثرہ لڑکی نے یہ سمجھا کہ اُس کی رائیڈ آ گئی ہے چنانچہ وہ لڑکی ملزم کی موٹر سائیکل پر بیٹھ گئی اور اسے ایف سیون میں ڈاکٹر کے پاس جانے کو کہا، لیکن ملزم غیر ملکی لڑکی کو شکرپڑیاں کے جنگل میں لے گیا۔‘\nاس مقدمے کی تفتیشی ٹیم میں شامل پولیس اہلکار کا کہنا تھا کہ سی سی ٹی وی فوٹیج کا ریکارڈ چیک  کرنے کے دوران اس طرح کی بائیک نظر آئی جس طرح کی بائیک ملزم جائے وقوعہ پر چھوڑ گیا تھا۔\nانھوں نے کہا کہ ’اس سی سی ٹی وی فوٹیج میں ملزم نے ہیلمٹ پہنا ہوا تھا اس وجہ سے اس کی شناخت نہیں ہو پائی تھی لیکن اس کا حلیہ بالکل اسی طرح کا تھا جس طرح کا حلیہ متاثرہ لڑکی نے پولیس اہلکاروں کو بیان دیتے ہوئے بتایا تھا۔‘\nایس ایس پی حمزہ ہمایوں کا کہنا تھا کہ ’سی سی ٹی وی کیمروں کے ریکارڈ کی چھان بین کے دوران وہی موٹر سائیکل راولپنڈی کے تھانے نیو ٹاؤن کے باہر نظر آئی جس پر ملزم بیٹھا ہوا تھا۔‘\nانھوں نے کہا کہ ’اس فوٹیج میں ملزم نے ہیلمٹ نہیں پہنا ہوا تھا اور اس کا حلیہ بھی اس سکیچ سے ملتا تھا جو کہ متاثرہ لڑکی کے بیان کی روشنی میں تیار کیا گیا تھا۔‘\nایس ایس پی حمزہ ہمایوں نے کہا کہ ’اس فوٹیج میں دو افراد نظر آ رہے تھے اور ان کے بارے میں جب تھانہ نیوٹاؤن کے باہر مارکیٹ میں موجود دوکانداروں سے پوچھا گیا تو ان میں سے چند دوکانداروں نے ملزم کو تو شناخت نہیں کیا البتہ  فوٹیج میں نظر آنے والے اس کے ساتھ والے شخص کو شناخت کر لیا۔‘\nاس مقدمے کی تفتیشی ٹیم میں شامل پولیس اہلکار کا کہنا تھا کہ شناخت کیے جانے والے شخص کو حراست میں لے کر پوچھ گچھ شروع کی تو معلوم ہوا کہ وہ تھانہ نیو ٹاون میں صفائی ستھرائی کا کام کرتا ہے اور اس کے علاوہ وہ چائے اور بوتلیں بھی فروخت کرتا ہے۔\nانھوں نے کہا کہ ’پوچھ گچھ کے دوران اس شخص نے ملزم کے بارے میں بتایا کہ کل ہی اس نے ملزم کے ساتھ بوتل پی تھی اور اس کی نشاندہی پر ریپ کے مقدمے کے  ملزم کو گرفتار کر لیا گیا۔‘\nانھوں نے کہا کہ ’جو سافٹ ڈرنک کی بوتل ملزم نے پی تھی اس کو قبضے میں لے کر اس کی انگلیوں کے نشانات متاثرہ لڑکی کے پرس سے حاصل ہونے والے نشانات کے ساتھ میچ کیے گئے تو فنگر پرنٹ میچ ہو گئے۔‘\nایس ایس پی سی ٹی ڈی کا کہنا تھا کہ ’تفتیش کے بعد ملزم کو جب شناخت کے لیے غیر ملکی متاثرہ لڑکی کے سامنے پیش کیا گیا تو متاثرہ لڑکی نے ایک سکینڈ سے بھی کم وقت میں ملزم کو شناخت کر لیا۔‘\nانھوں نے کہا کہ دوران تفتیش ملزم نے ریپ اور متاثرہ لڑکی سے جبری طور پر رقم چھیننے کا اعتراف کر لیا ہے۔\nانھوں نے کہا کہ ریکارڈ کے مطابق متاثرہ غیر ملکی لڑکی اس سے قبل دو مرتبہ پاکستان آ چکی ہے۔\nایس ایس پی حمزہ ہمایوں کا کہنا تھا کہ ملزم کے سابقہ ریکارڈ کے بارے میں چھان بین کی گئی تو معلوم ہوا کہ ملزم لڑکیوں کے کالج اور ہاسٹلز کے باہر منشات فروخت کرتا ہے اور اس کے علاوہ اس کے خلاف راولپنڈی کے مختلف تھانوں میں موٹر سائیکل چوری کے مقدمات بھی درج ہیں۔",
        "published_date": "Sun, 11 May 2025 05:30:15 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cg4vqzkpz5yo#0",
        "title": "آپریشن ’بنیان مرصوص کا آغاز کرنے والے فتح میزائل‘ کے بارے میں ہم کیا جانتے ہیں؟",
        "link": "https://www.bbc.com/urdu/articles/cg4vqzkpz5yo",
        "image_url": "https://ichef.bbci.co.uk/news/1024/branded_urdu/50a0/live/a6846ee0-2d61-11f0-b35b-67fc11e891ca.jpg",
        "article": "پاکستان کی حکومت کا کہنا ہے کہ انھوں نے سنیچر کی علی الصبح انڈیا کے خلاف جوابی کارروائی کا آغاز کر دیا ہے اور اس آپریشن کو ’بنیان مرصوص‘ کا نام دیا گیا ہے۔\nیاد رہے گذشتہ رات صوبہ پنجاب کے شہر راولپنڈی سمیت متعدد علاقوں میں دھماکوں کی آوازیں سُنی گئی تھیں۔ اس کے کچھ دیر بعد پاکستانی فوج کے شعبہ تعلقات عامہ کے سربراہ لیفٹیننٹ جنرل احمد شریف چوہدری نے دعویٰ کیا کہ جمعہ اور سنیچر کی درمیانی شب انڈیا نے فضائی حملوں کے دوران فضا سے زمین پر مار کرنے والے میزائلوں کے ذریعے راولپنڈی کے نور خان ایئر بیس، شورکوٹ ایئر بیس اور مرید ایئر بیس کو نشانہ بنانے کی کوشش کی، تاہم اُن کے مطابق ان حملوں کے نتیجے میں فضائیہ کے تمام اثاثے محفوظ رہے۔ \nیہ اطلاع دیے جانے کے کچھ ہی دیر بعد انھوں نے ’جوابی آپریشن بنیان مرصوص‘ کے آغاز کا اعلان کیا۔\nانڈیا پاکستان کشیدگی کی تازہ ترین تفصیلات بی بی سی لائیو پیج پر\nآئی ایس پی آر کے مطابق اس آپریشن کا آغاز پاکستان کی جانب سے ’فتح ون‘ میزائل چلا کر کیا گیا۔ آئی ایس پی نے فتح ون چلانے کی ویڈیوز بھی بی بی سی کے ساتھ شیئر کی ہیں۔\nپاکستانی فوج کے مطابق ’اس آپریشن کو اُن پاکستانی بچوں کے نام کیا گیا ہے جو انڈیا کی پاکستان پر جارحیت کے نتیجے میں ہلاک ہوئے تھے۔‘ مزید کہا گیا کہ ’پاکستان اِن معصوم بچوں کی شہادت کو نہ بھولا ہے اور نہ کبھی بھولے گا۔‘\n’بنیان مرصوص‘ کے الفاظ مسلمانوں کی مقدس کتاب قرآن کی ایک آیت سے لیے گئے ہیں جس کا مطلب ’سیسہ پلائی ہوئی دیوار‘ ہے۔\nقرآن کی سورہ الصف کی چوتھی آیت ہے جس میں کہا گیا ہے:\nإِنَّ اللَّهَ يُحِبُّ الَّذِينَ يُقَاتِلُونَ فِي سَبِيلِهِ صَفًّا كَأَنَّهُم بُنْيَانٌ مَّرْصُوصٌ (القرآن)\nجس کا ترجمہ ہے کہ ’بے شک اللہ اُن لوگوں کو پسند کرتا ہے جو اُس کی راہ میں صف بستہ ہو کر لڑتے ہیں گویا کہ وہ سیسہ پلائی ہوئی دیوار ہیں۔‘\nآئی ایس پی آر کے مطابق ’بنیان مرصوص‘ ایسے لوگ ہیں جو اللہ کے راستے میں جدوجہد کرتے ہیں یعنی ایک مضبوط، لوہے کی دیوار کی مانند اور یہی افراد اللہ کے سب سے محبوب بندوں میں شمار ہوتے ہیں۔\nپاکستانی فوج کا کہنا ہے کہ اسی جذبے کے تحت اس آپریشن کا نام ’بنیان مرصوص‘ رکھا گیا ہے۔\nآئی ایس پی آر کے مطابق اس آپریشن کا آغاز پاکستان کی جانب سے ’فتح ون‘ میزائل چلا کر کیا گیا اور فوج کے شعبہ تعلقات عامہ فتح ون چلانے کی ویڈیوز بھی میڈیا کے ساتھ شیئر کی ہیں۔\nیہ ویڈیوز سوشل میڈیا پر بھی وائرل ہیں اور اس وقت ’فتح ون‘ کے نام سے ٹرینڈ پاکستان کے ٹاپ ٹرینڈز میں شامل ہے۔\nفتح ون میزائل پاکستان کا جدید اور مختصر فاصلے تک مار کرنے والا ہتھیار ہے جس کی رینج 140 کلومیٹر تک ہے۔ 24 اگست 2021 کو مقامی طور پر تیار کردہ فتح ون راکٹ سسٹم کا تجربہ کیا گیا تھا۔ \nفتح ون پاکستان کا تیار کردہ زمین سے زمین پر مار کرنے والا گائیڈڈ میزائل ہے جو فتح سیریز کا حصہ ہے۔ اس سیریز میں ایک اور میزائل فتح ٹو بھی شامل ہے۔ پاکستان کی فوج کے شعبہ تعلقات عامہ (آئی ایس پی آر) کے مطابق 400 کلومیٹر تک کے فاصلے پر مار کرنے والے اس میزائل میں اپنے ہدف کو ٹھیک ٹھیک نشانہ بنانے کی صلاحیت ہے۔\nفتح ون ہدف کے لحاظ سے 300-500 کلو وار ہیڈ لے جانے کی صلاحیت بھی رکھتا ہے۔ \nکینبرا کی نیشنل یونیورسٹی میں سٹریٹیجک اور ڈیفینس سٹڈیز کے لیکچرر ڈاکٹر منصور احمد کے مطابق فتح میزائل پاکستان کی لانگ رینج راکٹ آرٹلری سسٹم میں جدید اضافہ ہیں۔ ان کا استعمال انتہائی درستگی کے ساتھ مختلف اہم اہداف پر جوابی حملوں کے لیے کیا جاتا ہے جن میں ائیربیسز، کمانڈ اینڈ کنٹرول سینٹرز، ایمونیشن ڈیپوز، لاجسٹک سپلائی لائنز، اور دشمن کے فاروڈ سپلائی ٹینکس یا توپ خانے وغیرہ شامل ہو سکتے ہیں۔\nڈاکٹر منصور کے مطابق فتح سیریز پاکستان کا بہت مؤثر میزائل سسٹم ہے جو ایئر فورس کے ساتھ مل کر دشمن کی (آفینسو کیپیبلٹی) کو نشانہ بنانے اور اُن کے ہائی ویلیو ڈیفینسو ٹارگٹس کو نیوٹرآئز کرنے میں استعمال ہوتا ہے۔\nانھوں نے بتایا کہ اس میزائل کی سب سے اہم خوبی یہ ہے کہ آپ ان میزائلوں کو دشمن کے دفاعی نظام کی حدود سے باہر، سٹینڈ آف رینج سے فائر کر سکتے ہیں۔ ان میزائلوں میں ’شوٹ اینڈ سکوٹ‘ کی صلاحیت موجود ہے، یعنی فائر کرنے کے فوراً بعد یہ اپنی جگہ بدل سکتے ہیں اسی وجہ سے یہ دشمن کی جوابی گولہ باری سے محفوظ رہتے ہیں، کیونکہ ان کا مقام فوری طور پر تبدیل ہو جاتا ہے لہٰذا انھیں نشانہ بنانا یا روکنا نہایت مشکل ہو جاتا ہے۔\n’پاکستان نے فتح سیریز کے گراؤنڈ لانچڈ آرٹلری راکٹ سسٹمز کا استعمال کیا ہے جو کہ امریکی ہائی موبیلٹی آرٹلری راکٹ سسٹم (HIMARS) سے مشابہ ہیں اور جنھیں یوکرین میں انتہائی درستگی سے استعمال کیا جا رہا ہے۔‘\nڈاکٹر منصور کے مطابق یہ میزائل سسٹم مقامی طور پر تیار کیا گیا ہے جس کا مطلب یہ ہے کہ اس سیریز کے مزید میزائلوں کی تیاری میں پاکستان کو سپلائی کی کوئی پریشانی نہیں ہو گی۔\nاُن کا مزید کہنا ہے کہ فتح سیریز میں ون، ٹو، تھری اور فور میزائل شامل ہیں جن میں فتح ون اور ٹو 400 کلومیٹر تک رینج رکھتے ہیں اور یہ دونون فوج کے آپریشنل استعمال میں ہیں۔ انھوں نے بتایا کہ پاکستان فتح فور پر بھی کام کر رہا ہے جس کی رینج 700 کلومیٹر ہے۔\nاس حوالے سے اسلام آباد میں مقیم دفاعی امور کے ماہر سید محمد علی بتاتے ہیں کہ فتح سیریز کے میزائلوں کی خاصیت یہ ہے کہ: ’یہ انتہائی درستگی کے ساتھ ہدف کو نشانہ بناتے ہیں اور یہ سپر سونک ہیں‘\nان کی سب سے اہم خاصیت ’مینوورایبل ان ٹرمینل سٹیج‘ ہے جس کا مطلب یہ ہے کہ کوئی بھی بیلسٹک میزائل سسٹم اس کو ہٹ نہیں کر سکتا۔\nاس کی مثال وہ کرکٹ سے دیتے ہیں کہ جس طرح کہا جاتا ہے کہ وقار یونس کی لیٹ سوئنگ ہوتی تھی، اگر کوئی بالر صرف را پیس پر 160 کلو میٹر پر بال کر رہا ہے تو اس کا کوئی فائدہ نہیں لیکن ایک بالر اگر 140 کی سپیڈ پر بھی بالنگ کر رہا ہے لیکن وہ لیٹ سوئنگ ہوتی ہے اور بالر ٹارگٹ پر پہنچنے سے پہلے اچانک اپنی ڈائریکشن تبدیل کر لیتا ہے تو جس طرح بیٹ اور بیٹسمن کے بیچ گیپ نکل آتا ہے اسی طرح ڈیفینس سسٹم کے بیچ گیپ نکل آتا ہے اور دشمن کے لانچ کیے گئے تمام میزائل کنفیوژ ہو جاتے ہیں اور آنے والے راکٹ کو ہٹ نہیں کر پاتے۔‘\nسید محمد علی کے مطابق اسرائیل کی طرح انڈیا کے دفاعی نظام کی بھی تین تہیں ہیں: باہر والی تہہ ایس 400 ہے جس کی رینج تین سے چار سو کلومیٹر ہے، اس کے بعد انڈیا کے پاس اسرائیل کا دیا گیا براق 8 سرفیس ٹو ائیر میزائل سسٹم ہے اور تیسرا انڈیا کا اپنا بنایا گیا ’آکاش‘ سسٹم ہے جو اس دفاعی نظام کی تیسری تہہ ہے۔ \nان کا دعویٰ ہے کہ ’ٹرمینل سٹیج میں اس میزائل کی درستگی، رفتار اور مینوورایبلٹی انڈیا کے تمام دفاعی نظاموں کو شکست دینے کی صلاحیت رکھتی ہے اور یہ پاکستان کے فل سپیکٹرم ڈیٹرنس یا دفاعی صلاحیت کے ذریعے دشمن کو روکنے کی حکمتِ عملی کا پہلا اور سب سے چھوٹا میزائل ہے۔‘\nسید محمد علی کے مطابق اس میزائل سے کسی ایئر بیس کو نشانہ بنانے کا فائدہ یہ ہے کہ یہ سینکڑوں ہزاروں بومبلیٹس یا چھوٹے بارودی گولوں کی بارش سے رن وے کو تباہ کر دیتا ہے اور ایسے گڑہے بنا دیتا ہے کہ وہاں جتنے جہاز کھڑے ہیں جب تک رن وے تباہ ہے وہ پرواز نہیں کر سکتے۔ \nپاکستان میں کئی سوشل میڈیا صارفین انڈیا کے خلاف جوابی آپریشن کا نام ’بنیان مرصوص‘ رکھنے کی تعریف کرتے ہوئے اسے بہترین نام قرار دے رہے ہیں۔ فراز نامی صارف نے ایکس پر لکھا ’میں کسی میزائل یا فوجی آپریشن کا نام اردو کے علاوہ کسی بھی زبان یا پاکستان کے علاؤہ کسی بھی دوسرے حوالے سے رکھنے کا قائل نہیں لیکن جیسے حکمران ہمسائے سے اس وقت سامنا ہے، بُنْيَان مَرْصُوصٌ ہر لحاظ سے بہترین نام ہے۔‘\nیاد رہے اس سے قبل انڈیا نے منگل کی شب پاکستان اور اس کے زیر انتظام کشمیر میں آپریشن ’سندور‘ کے آغاز کا اعلان کیا تھا۔ انڈین فوج کی جانب سے بتایا گیا کہ انھوں نے پاکستان کے خلاف حملوں کو ’آپریشن سندور‘ کا نام دیا ہے اور انڈین میڈیا میں اس نام کو بہت معنی خیز قرار دیا گیا تھا۔ \nاس ضمن میں انڈین آرمی اور انڈین وزیر خارجہ جے شنکر کے آفیشل اکاؤنٹس سے ایک تصویر بھی پوسٹ کی گئی جس میں انگریزی کے حروف میں ’آپریشن سندور‘ لکھا ہوا ہے۔ اس میں انگریزی کے ایک لفظ ’او‘ کی جگہ ایک گول پیالہ ہے جس میں سندور بھرا ہے جبکہ دوسرے ’او‘ میں موجود سندور پیالے سے باہر چھلک رہا ہے۔\nواضح رہے کہ انڈیا میں ہندو عقیدے کے مطابق سندرو کسی خاتون کے شادی شدہ ہونے کی دلیل ہوتی ہے جبکہ شوہر کی موت پر ماتھے سے سندور ہٹا دیا جاتا ہے اور اسے مانگ سونی ہونا یا مانگ کا اجڑنا کہتے ہیں۔",
        "published_date": "Sat, 10 May 2025 05:53:03 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c7801n7kv5vo#1",
        "title": "ٹرمپ کی ’پنچایت‘ پر پاکستانیوں کو خوشی مگر انڈینز کا سوال: ’امریکی صدر نے مداخلت کیوں کی؟‘",
        "link": "https://www.bbc.com/urdu/articles/c7801n7kv5vo",
        "image_url": "https://ichef.bbci.co.uk/news/1024/branded_urdu/bfcd/live/225352c0-2db2-11f0-8f57-b7237f6a66e6.jpg",
        "article": "کئی دنوں سے جاری میزائل اور ڈرون حملوں کے الزامات کے بعد پاکستان اور انڈیا کے درمیان فوجی کارروائیوں کا تبادلہ اس وقت تھم گیا جب امریکی صدر ڈونلڈ ٹرمپ نے سنیچر کی شب اعلان کیا کہ امریکہ کی کوششوں کے نتیجے میں دونوں ملک 'فوری اور مکمل سیز فائر' پر مان گئے ہیں۔\nٹرمپ کے اعلان کے بعد پاکستانی وزیر اعظم شہباز شریف نے خاص طور پر ٹرمپ کا شکریہ ادا کیا مگر انڈین وزیر خارجہ ایس جے شنکر نے امریکی ثالثی کا کوئی ذکر نہیں کیا۔ \nشہباز شریف نے ایکس پر لکھا کہ ’خطے میں امن کے لیے سرگرم کردار اور قیادت پر ہم صدر ٹرمپ کے شکر گزار ہیں۔ پاکستان امریکی کوششوں کو سراہتا ہے۔‘\nپاکستانی وزیر اعظم نے ’جنوبی ایشیا میں امن کے لیے‘ امریکہ کے نائب صدر جے ڈی وانس اور سیکریٹری خارجہ مارکو روبیو کے کردار کا بھی شکریہ ادا کیا۔ \nاسی طرح اسحاق ڈار نے کہا کہ سفارتکاری میں ترکی، سعودی عرب اور امریکہ سمیت 'تین درجن ممالک' شریک تھے۔ \nمگر دوسری طرف ایس جے شنکر نے بغیر کسی تیسرے فریق کا ذکر کرتے ہوئے محض اتنا بتایا کہ 'پاکستان اور انڈیا نے فائرنگ اور فوجی کارروائی کی روک تھام کے لیے ایک سمجھوتے پر اتفاق کیا ہے۔'\nجبکہ انڈیا کے سیکریٹری خارجہ وکرم مسری نے کہا کہ ’پاکستان کے ڈائریکٹر جنرل ملٹری آپریشنز نے آج دن کے تین بج کر 35 منٹ پر انڈیا کے ڈائریکٹر جنرل ملٹری آپریشن سے بات کی اور اس بات پر اتفاق کیا کہ پاکستان اور انڈیا کے درمیان انڈیا کے وقت کے مطابق پانچ بجے سے زمین، فضا، اور سمندر میں مکمل جنگ بندی ہو گی۔‘\nبظاہر ٹرمپ نے انڈیا اور پاکستان کے درمیان تناؤ میں کمی کا اعلان سب سے پہلے کیا اور شاید یہی وجہ ہے کہ سوشل میڈیا پر اس بارے میں کھل کر تبصرے ہو رہے ہیں۔\nحالیہ تناؤ کی شروعات 22 اپریل کو ہوئی جب انڈیا کے زیرِ انتظام کشمیر کے علاقے پہلگام میں سیاحوں پر حملہ ہوا۔ نئی دہلی نے اس پر پاکستان پر الزام لگایا جس کی اسلام آباد نے تردید کی۔ چھ مئی کی شب انڈیا نے پاکستان اور اس کے زیرِ انتظام کشمیر میں 'آپریشن سندور' کے تحت کئی مقامات پر فضائی حملے کیے۔\nبعض ازاں دونوں ملکوں نے ایک دوسرے پر میزائل اور ڈرون حملوں کے الزامات عائد کیے۔ جمعے کی شب پاکستان اور انڈیا کی ایئر بیسز پر حملوں کی اطلاعات بھی سامنے آئیں۔\nاگر سوشل میڈیا پر نظر دوڑائی جائے تو وسیع جانی و مالی نقصان کے باوجود پاکستانی اور انڈین صارفین دونوں ہی اسے اپنی اپنی فتح قرار دے رہے ہیں۔ مگر ایک حلقہ 'سیز فائر' کے نفاذ پر ٹرمپ کا شکریہ کرتا دکھائی دیا۔\nجیسے اشوک سوین نے لکھا کہ 'انڈیا-پاکستان سیز فائر پر ٹرمپ کو سراہا جانا چاہیے۔ یہ معاملہ دو ایٹمی طاقتوں کے بیچ خطرناک جنگ کی طرف بڑھ رہا تھا۔'\nاسی طرح افغانستان کے لیے سابق امریکی سفیر زلمے خلیل زاد نے ٹرمپ انتظامیہ کی تعریف کرتے ہوئے کہا کہ کامیابی کے حصول اور دوبارہ ایسی کشیدگی روکنے میں امریکی ثالثی اہم رہے گی۔\nمگر بعض صارفین کا خیال ہے کہ یہ معاملہ انڈیا اور پاکستان نے باہمی طور پر حل کیا، نہ کہ ٹرمپ کے دباؤ میں۔\nانڈیا کے معروف اینکر ارنب گوسوامی کا ایک کلپ اس سلسلے میں زیرِ گردش ہے جس میں وہ ٹرمپ کے پیغام پر نالاں ہیں۔ رپبلک ٹی وی کے اس ویڈیو کلپ میں وہ کہتے ہیں کہ 'یہ امریکی صدر کا کام نہیں ہے۔ ہم نے یہ فیصلہ بھی نہیں کیا کہ اس معاملے میں ان کی مداخلت درکار ہے یا نہیں۔'\nارنب گوسوامی نے کہا کہ 'مجھے اس پر سخت اعتراض ہے کہ انھوں نے دو ملکوں کے بیچ معاملہ حل کرانے کا دعویٰ کیا۔۔۔ سیز فائر ایسی چیز نہیں جو واٹس ایپ پر ہوئی ہو۔ ڈونلڈ ٹرمپ کو صورتحال کے بارے میں پہلے آگاہی حاصل کرنی چاہیے تھی۔'\nصارف اڈویڈ نے کہا کہ 'سیز فائر اچھا فیصلہ ہے مگر امریکہ کو بطور ثالث ملوث کرنے کی ضرورت نہیں تھی۔'\nجنوبی ایشیا کے امور کے تجزیہ کار مائیکل کوگلمین نے امریکی سیکریٹری خارجہ مارکو روبیو کے بیان کا حوالہ دیتے ہوئے کہا کہ پاکستان اور انڈیا نے نہ صرف سیز فائر پر بلکہ 'وسیع پیمانے پر مسائل سے متعلق مذاکرات پر بھی اتفاق کیا ہے۔' وہ اسے ایک بڑی پیشرفت قرار دیتے ہیں کیونکہ 'حالیہ برسوں میں مذاکرات رُک گئے تھے' اور صرف معمول کی چیزوں جیسے قیدیوں کے تبادلے، پانی اور جوہری مقامات تک محدود ہو گئے تھے۔\nدریں اثنا اکثر پاکستانی صارفین اور مبصرین کو اس حوالے سے کوئی خاص اعتراض نہیں کہ ٹرمپ نے اس سیز فائر کو امریکی ثالثی کا نتیجہ قرار دیا ہے۔ بلکہ کئی صارفین نے تو 'شکریہ ٹرمپ' کے ٹویٹس بھی کیے ہیں۔\nمشرف زیدی کا خیال ہے کہ انڈیا کو ٹرمپ کا شکر گزار ہونا چاہیے جنھوں نے اس تنازعے سے نکلنے کا راستہ دکھایا۔\nایک پاکستانی صارف نے ٹرمپ کو 'چوہدری' کا خطاب بھی دیا۔ اسد ملک لکھتے ہیں کہ 'دنیا کے چوہدری، ٹرمپ نے پاک بھارت پنچایت بُلا لی ہے، اب صلح ہو جائے گی۔'\nذوالفقار منج نے مختصر تبصرہ کیا کہ 'شعور اور سوچ، شور سے جیت گٸے۔'\nیاد رہے کہ فروری 2019 کے دوران ٹرمپ کے پہلے دورِ صدارت میں بھی دونوں ملکوں کے درمیان تناؤ پیدا ہوا تھا جس میں کمی کے لیے سفارتی کوششیں کی گئی تھیں۔",
        "published_date": "Sat, 10 May 2025 15:35:44 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c1lm1r1mqpro#1",
        "title": "پاکستان اور انڈیا کی فوجی طاقت کا موازنہ: لاکھوں کی فوج سے جدید طیاروں، بیلسٹک میزائلوں اور ڈرونز تک",
        "link": "https://www.bbc.com/urdu/articles/c1lm1r1mqpro",
        "image_url": "https://ichef.bbci.co.uk/news/1024/branded_urdu/9977/live/dbb99b30-25c3-11f0-8c66-ebf25fc2cfef.jpg",
        "article": "انڈیا کے زیرِِانتظام کشمیر کے علاقے پہلگام میں سیاحوں پر ہلاکت خیز حملے کے بعد انڈیا اور پاکستان کے مابین کشیدگی اپنے عروج پر ہے اور گذشتہ رات بھی دونوں ممالک نے ایک دوسرے پر میزائل اور ڈرون حملوں کے الزامات عائد کیے۔ \nپاکستان نے انڈین حملوں کے جواب میں ’بنیان مرصوص‘ کے نام سے فوجی آپریشن کا آغاز کر دیا ہے۔ اس سے قبل چھ مئی (منگل) کی شب انڈیا نے آپریشن ’سندور‘ کے آغاز کا اعلان کرتے ہوئے پاکستان اور اس کے زیر انتظام کشمیر میں چھ مقامات پر میزائل حملے کیے۔ \nپاکستان اور انڈیا ماضی میں تین جنگیں لڑ چکے ہیں۔ آخری مرتبہ سنہ 1971 میں لڑی جانے والی جنگ کے نتیجے میں پاکستان کو اپنا ایک حصہ کھونا پڑا اور بنگلہ دیش وجود میں آیا تھا۔ محدود پیمانے پر ایک چوتھی جنگ سنہ 1999 میں کارگل کے مقام پر بھی لڑی گئی جس میں پہلی مرتبہ دونوں ہمسایہ ممالک کے درمیان ایٹمی جنگ کے خدشات بھی کھل کر سامنے آئے۔\nدنیا میں ہتھیاروں اور عسکری طاقت پر نظر رکھنے والی ویب سائٹ گلوبل فائر پاور کے مطابق 2025 میں دنیا کی سب سے طاقتور عسکری قوتوں میں امریکہ، روس اور چین کے بعد انڈیا کا نمبر آتا ہے۔\nگلوبل فائر پاور کے مطابق اس کے مقابلے میں فہرست میں شامل 145 ملکوں میں پاکستان کا نمبر 12واں ہے۔\nادارے کا کہنا ہے کہ یہ فہرست 55 مختلف عناصر کو دیکھتے ہوئے مرتب کی گئی ہے۔ اس میں جغرافیائی، معاشی، مقامی صنعت، قدرتی وسائل، کارکردگی، اور ملک کے پہلی، دوسری اور تیسری دنیا کے ملکوں سے تعلق کو بھی مدِنظر رکھا جاتا ہے۔\nاس مضمون میں ہم نے یہ جاننے کی کوشش کی ہے کہ پاکستان اور انڈیا جیسی جوہری طاقتیں کیا عسکری قوت رکھتی ہیں؟\nانڈیا اور پاکستان کے دفاعی بجٹ میں واضح فرق ہے۔\nسویڈش تھنک ٹینک سٹاک ہوم انٹرنیشنل پیس ریسرچ انسٹیٹیوٹ کی ایک رپورٹ کے مطابق 2024 میں انڈیا نے دفاع پر پاکستان کے مقابلے میں نو گنا زیادہ رقم خرچ کی۔\nاس رپورٹ کے مطابق 2025 میں انڈیا نے اپنے دفاع پر تقریباً 86 ارب ڈالر کے برابر رقم خرچ کرنے کا منصوبہ بنایا ہے جبکہ پاکستان نے 25-2024 کے مالی سال کے لیے مسلح افواج کے لیے 10 ارب ڈالر سے زیادہ رقم مختص کی ہے۔\nگلوبل فائر پاور کے مطابق انڈیا کے پاس زمینی فوج کے تقریباً 22 لاکھ اہلکار ہیں جبکہ فضائیہ کے ارکان کی تعداد تین لاکھ 10 ہزار اور بحریہ کے اہلکاروں کی تعداد ایک لاکھ 42 ہزار ہے۔\nاس کے مقابلے میں پاکستانی افواج میں برّی فوج کے تقریباً 13 لاکھ دس ہزار، بحریہ کے سوا لاکھ جبکہ فضائیہ کے 78 ہزار کے اہلکار ہیں۔\nانڈین ایئرفورس، جسے دنیا کی چوتھی بڑی ایئرفورس مانا جاتا ہے، اسے پاکستان پر عددی برتری یقینی طور پر حاصل ہے۔ انڈین ایئرفورس کے پاس طیاروں کے 31 سکواڈرن ہیں۔ ہر سکوڈارن میں 17 یا 18 لڑاکا طیارے ہوتے ہیں، جبکہ اس کے حریف پاکستان ایئرفورس کے پاس 11 سکواڈرن ہیں۔\nگلوبل فائر پاور کے اعدادوشمار کے مطابق انڈیا کے پاس جہاں 2229 طیارے ہیں وہیں پاکستان کے پاس موجود طیاروں کی تعداد 1399 ہے۔\nان میں سے اگر جنگی طیاروں کی بات کی جائے تو پاکستان کے 418 طیاروں (328 لڑاکا اور 90 بمبار طیارے) کے مقابلے میں انڈیا کے پاس 643 جنگی طیارے ( 513 لڑاکا اور 130بمبار طیارے) ہیں۔\nپاکستانی ایئر فورس کا سب سے کارآمد ہتھیار دو طیارے ہیں جن میں امریکہ سے حاصل کردہ ایف سولہ اور چینی مدد سے تیار کردہ جے ایف 17 تھنڈر شامل ہیں۔ جے ایف 17 کی تیاری کا مقصد ایک ایسا طیارہ بنانا تھا جو ہلکا ہو، ہر موسم میں، دن رات میں ایک لڑاکا طیارے کا کام کر سکے۔ یہ طیارہ کامرہ میں قائم پاکستان ایروناٹیکل کامپلیکس اور چین کی چینگڈو ایئرکرافٹ انڈسٹری کے تعاون سے بنایا گیا۔\nانڈین فضائیہ میں گذشتہ کچھ عرصے میں جو بڑا اضافہ ہوا ہے وہ فرانسیسی رفال طیاروں کی انڈین فضائی بیڑے میں شمولیت ہے۔ جوہری اسلحے سے لیس ہونے کی صلاحیت رکھنے والا رفال طیارہ فضا میں 150 کلومیٹر تک میزائل داغ سکتا ہے جبکہ فضا سے زمین تک مار کرنے کی اس کی صلاحیت 300 کلومیٹر تک ہے۔\nیہ انڈین فضائیہ کی جانب سے استعمال ہونے والے میراج 2000 کی جدید شکل ہے اور انڈین ایئر فورس کے پاس اس وقت 51 میراج 2000 طیارے ہیں۔\nلڑاکا طیاروں سے ہٹ کر بات کی جائے تو پاکستان کے پاس 64 ٹرانسپورٹ طیارے، 565 ٹرینرز، 4 ٹینکر بیڑے اور 430 ہیلی کاپٹرز ہیں جن میں 57 حملہ آور ہیلی کاپٹر بھی شامل ہیں۔\nاس کے مقابلے میں انڈین فضائیہ میں 270 ٹرانسپورٹ طیارے، 351 ٹرینرز، 6 ٹینکر بیڑے اور 979 ہیلی کاپٹرز ہیں جن میں 80 حملہ آور ہیلی کاپٹر بھی شامل ہیں۔\nانڈیا کے آپریشنل ہوائی اڈوں کی تعداد 311 جبکہ پاکستان میں یہ تعداد 116 ہے۔\nٹینکوں کی بات کی جائے تو گلوبل فائر پاور کے اعدادوشمار کے مطابق پاکستان کے پاس کُل 2672 اور انڈیا کے پاس اس سے ڈیڑھ گنا سے زیادہ یعنی 4201 ٹینک موجود ہیں۔\nالخالد پاکستانی فوج کا جدید ٹینک ہے جو چین اور یوکرین کی مدد سے پاکستان میں ہی بنایا جا رہا ہے۔\nیہ ایک نسبتاً ہلکا (46 ٹن وزن) ٹینک ہے، اس کے مقابلے میں جرمن ساختہ 'لیپرڈ ٹو' اور امریکی ساختہ 'ایم ون ابرامز' ٹینکوں کا وزن 60 ٹن ہے۔\nاسے ابتدائی طور پر 1200 ہارس پاور اور 70 کلومیٹر فی گھنٹہ رفتار کی حد تک دوڑنے کی صلاحیت کے حامل یوکرین کے 'سکس ٹی ڈی ٹو' ٹیکنس میں استعمال ہونے والے ٹھنڈے مائع ڈیزل انجن کے ساتھ مقامی طورپر تیار کیا گیا۔\nاس کے مقابلے میں انڈیا کے پاس ارجن ایم کے ون اے اور ایم کے ٹو ٹینک ہیں۔ ایم کے ٹو ارجن ون کا جدید ماڈل ہے۔ اس ٹینک میں 1400 ہارس پاور انجن ہے اور یہ 70 کلومیٹر فی گھنٹہ کی رفتار سے چل سکتا ہے۔\nارجن ٹینک میں جدید ترین گولہ بارود کا نظام ہے جس کی مدد سے دشمن کے ٹینکوں کو نشانہ بنانے میں مدد مل سکتی ہے اور ساتھ ہی ساتھ اس میں 120 ملی میٹر کیلیبر رائفل گن بھی نصب ہے۔\nدیگر ہتھیاروں میں 7.62 ملی میٹر مشین گن، اینٹی ایئر کرافٹ گن اور زمینی اہداف کے لیے 12.7 ملی میٹر کی مشین گن شامل ہے۔ اس کے علاوہ ٹینک میں اندھیرے میں دیکھنے کے لیے نائٹ ویژن کی سہولت ہے جو پہلے والے ماڈل میں نہیں تھی۔\nبکتربند گاڑیوں کی بات کی جائے تو انڈیا کے پاس ایسی گاڑیوں کی تعداد 3147 جبکہ پاکستان کے پاس 2604 ہے۔\nتوپخانے کے معاملے میں پاکستان خودکار توپوں کے معاملے میں انڈیا سے آگے ہے اور انڈیا کی 100 ایسی توپوں کے مقابلے میں پاکستانی توپوں کی تعداد 662 ہے۔\nگاڑی سے باندھ کر لے جائی جانے والی توپوں کی بات ہو تو انڈیا کے پاس ایسی 3975 توپیں ہیں جبکہ پاکستان کے اسلحہ خانے میں موجود ایسی توپوں کی تعداد 2629 ہے۔\nملٹی بیرل راکٹ لانچر وہیکلز کے معاملے میں بھی پاکستان آگے دکھائی دیتا ہے اور گلوبل فائر پاور کے مطابق اس کے پاس 600 ملٹی بیرل راکٹ آرٹلری ہے جبکہ انڈین فوج کے پاس ایسی آرٹلری کی تعداد 264 ہے۔\nجہاں تک بحری قوت کی بات ہے تو انڈیا کو پاکستان پر بحری بیڑوں کی صورت میں برتری حاصل ہے۔\nانڈیا کے پاس دو طیارہ بردار بحری جہاز آئی این ایس وکرم آدتیہ اور آئی این ایس وکرانت ہیں۔ ان میں سے وکرانت وہ جہاز ہے جو انڈیا نے خود تیار کیا ہے اور اسے 2022 میں بحریہ کے حوالے کیا گیا تھا۔\nاس کے برعکس پاکستان کے پاس کوئی طیارہ بردار بحری جہاز موجود نہیں۔\nگلوبل فائر پاور کے مطابق بقیہ بحری قوت کی بات کی جائے تو انڈین بحریہ کے پاس کل 293 بحری اثاثے ہیں جن میں 135 گشت کرنے والی کشتیاں، 13 ڈسٹرائر، 14 فریگیٹس اور 18 کورویٹس (چھوٹے بحری جنگی جہاز) بھی شامل ہیں۔\nاس کے علاوہ انڈین بحری بیڑے میں 18 آبدوزیں بھی موجود ہیں جن می سے تین ایٹمی طاقت سے چلنے والی آبدوزیں 'اریہنت'، 'اریگاتھ' اور 'اریدھمان' ہیں۔\nپاکستان کی بات کی جائے تو اس کے پاس آٹھ آبدوزیں ہیں جن میں آگسٹا 90 بی کلاس کی تین جبکہ آگسٹا 70 کلاس کی دو آبدوزوں کے علاوہ کاسموس کلاس کی تین چھوٹی آبدوزیں شامل ہیں۔\nاس کے علاوہ پاکستان نے چین کی مدد سے ہنگور کلاس کی آٹھ آبدوزیں بھی حاصل کر رہا ہے جن میں سے چار پاکستان میں ہی تیار کی جائیں گی۔\nپاکستان کے کل بحری اثاثوں کی تعداد 121 ہے جن میں 69 گشتی کشتیاں، 9 فریگیٹس اور 9 کورویٹس جبکہ سمندر میں بارودی سرنگیں بچھانے والے 3 جہاز بھی شامل ہیں۔\nپاکستان کا میزائل پروگرام کروز اور میدانِ جنگ میں استعمال ہونے والے ٹیکٹیکل بیلسٹک میزائلوں کے علاوہ کم اور درمیانے فاصلے تک مار کرنے والے بیلسٹک میزائلوں پر مشتمل ہے۔\nزمین سے زمین تک مار کرنے والی راکٹ آرٹلری میں فتح سیریز کے فتح ون اور فتح ٹو شامل ہیں۔\nپاکستان کی حکومت کا کہنا ہے کہ انھوں نے سنیچر کی علی الصبح انڈیا کے خلاف جوابی کارروائی کا آغاز فتح ون چلا کر کیا ہے اور اس آپریشن کو ’بنیان مرصوص‘ کا نام دیا گیا ہے۔\nفتح ون میزائل پاکستان کا جدید اور مختصر فاصلے تک مار کرنے والا ہتھیار ہے جس کی رینج 140 کلومیٹر تک ہے۔\nفتح ون پاکستان کا تیار کردہ زمین سے زمین پر مار کرنے والا گائیڈڈ میزائل ہے۔ اس سیریز میں ایک اور میزائل فتح ٹو بھی شامل ہے۔ پاکستان کی فوج کے شعبہ تعلقات عامہ (آئی ایس پی آر) کے مطابق 400 کلومیٹر تک کے فاصلے پر مار کرنے والے اس میزائل میں اپنے ہدف کو ٹھیک ٹھیک نشانہ بنانے کی صلاحیت ہے۔\nٹیکٹیکل بیلسٹک میزائلوں میں ہتف سیریز کے ہتف ون اور نصر  میزائل شامل ہیں جو 60 سے 100 کلومیٹر کے فاصلے تک مار کرنے کی صلاحیت رکھتے ہیں۔\nاس کے بعد مختصر فاصلے تک مار کرنے والے میزائلوں کی باری آتی ہے جن میں 200 کلومیٹر رینج والا ابدالی، 300 کلومیٹر تک مار کرنے والا غزنوی، 350 کلومیٹر کی رینج والا رعد، 700 کلومیٹر کی رینج والا بابر اور ساڑھے سات سو سے ایک ہزار کلومیٹر تک ہدف کو نشانہ بنانے کی صلاحیت رکھنے والا شاہین ون میزائل شامل ہیں۔\nاپریل 2025 میں انڈیا کے زیرِ انتظام کشمیر کے علاقے پہلگام میں سیاحوں پر حملے کے بعد شروع ہونے والی انڈو پاک کشیدگی کے دوران پاکستان نے ابدالی میزائل کے ایک اور ورژن کا تربیتی تجربہ کیا ہے اور آئی ایس پی آر کے مطابق زمین سے زمین تک مار کرنے والے یہ میزائل 450 کلومیٹر فاصلے پر اپنے ہدف کو نشانہ بنانے کی صلاحیت رکھتا ہے۔\nپاکستان کے میڈیم رینج میزائلوں میں غوری ون اور ٹو، ابابیل اور شاہین ٹو اور شاہین تھری شامل ہیں۔\nان میں سے غوری ون 1500 کلومیٹر جبکہ غوری ٹو دو ہزار کلومیٹر سے زیادہ فاصلے پر نشانہ لگا سکتے ہیں جبکہ ابابیل میزائل کی رینج 2200 کلومیٹر ہے۔\nشاہین ٹو اور تھری پاکستان کے سب سے زیادہ فاصلے پر نشانہ بنانے والے میزائل ہیں جن کی رینج 2500 سے 2750 کلومیٹر تک ہے۔\nابابیل اور شاہین تھری ملٹیپل ری انٹر وہیکل یا ایم آر وی کہلاتے ہیں جو دشمن کے بیلسٹک میزائل ڈیفنس شیلڈ کو شکست دینے اور بے اثر کرنے کے لیے بنائے گئے ہیں اور ماہرین کے خیال میں یہ پاکستان کے میزائل ہتھیاروں میں یہ سب سے بہترین صلاحتیوں والے میزائل سسٹمز ہیں۔\nکینبرا کی نیشنل یونیورسٹی میں سٹریٹیجک اور ڈیفینس سٹڈیز کے استاد ڈاکٹر منصور احمد کے مطابق ابابیل جنوبی ایشیا میں پہلا ایسا میزائل ہے جو 2200 کلومیٹر کے فاصلے تک متعدد وار ہیڈز یا جوہری ہتھیار لے جانے کی صلاحیت رکھتا ہے اور مختلف اہداف کو نشانہ بنا سکتا ہے۔\nاس کے مقابلے میں انڈیا کا میزائل پروگرام  250 سے 600 کلومیٹر تک مار کرنے والے پرتھوی میزائلوں سے لے کر 1200 سے 8000 کلومیٹر تک مار کرنے والے اگنی سیریز کے میزائلوں کے علاوہ نربھے اور براہموس سیریز کے کروز میزائلوں پر مشتمل ہے۔\nاگنی بین البراعظمی بیلسٹک میزائل ہیں،جن میں اگنی-فائیو  بھی شامل ہے اور اس کی رینج سات سے آٹھ ہزار کلومیٹر تک ہے۔\nانڈیا کا دھنش میزائل کم فاصلے تک مار کرنے والا اور بحری جہاز سے داغا جانے والا بیلسٹک میزائل ہے۔ یہ پرتھوی میزائل سیریز کا تیسرا ویرینٹ ہے جس میں پرتھوی ون، پرتھوی ٹو اور پرتھوی ایئر ڈیفنس انٹرسیپٹر شامل ہیں۔ دفاعی ماہرین کا ماننا ہے کہ یہ مائع ایندھن سے چلنے والا میزائل ہے اور جوہری یا روایتی ہتھیار لے جانے کی صلاحیت رکھتا ہے۔\nاس کے علاوہ انڈیا کا کے-15 یا بی-05 میزائل جسے ساگریکا یا شوریا کے نام سے بھی جانا جاتا ہے، آبدوز سے داغا جانے والا بیلسٹک میزائل  ہے۔ اس کی رینج تقریباً 700 کلومیٹر ہے۔\nسپرسونک براہموس روایتی کے ساتھ ساتھ ایک جوہری ہتھیار بھی ہے۔ یاد رہے سنہ 2022 میں ایک براہموس میزائل پاکستان میں بھی آن گرا تھا جس کے بارے میں انڈین وزارت دفاع کی جانب سے کہا گیا تھا کہ یہ میزائل حادثاتی طور پر انڈیا سے داغ دیا گیا تھا۔\nانڈیا کی جانب سے نومبر 2024 میں طویل فاصلے تک مار کرنے والا ہائپر سونک میزائل کا بھی کامیاب تجربہ کیا گیا جسے وزیرِ دفاع راج ناتھ سنگھ نے 'ملک کے لیے بڑی کامیابی' اور ایک 'تاریخی لمحہ' قرار دیا تھا۔\nیہ ہائپرسونک میزائل 1500 کلومیٹر سے زیادہ کے فاصلے پر ہدف کو نشانہ بنا سکتا ہے اور فضا، زمین اور پانی تینوں جگہوں سے دشمن پر حملہ کر سکتا ہے۔\nہائپرسونک میزائل سے مراد وہ میزائل ہیں جو آواز کی رفتار سے پانچ گنا تیز رفتار سے اپنے ہدف کی طرف بڑھتے ہیں۔ ان کے برعکس سب سونک میزائل آواز کی رفتار سے تیز فاصلہ طے نہیں کر سکتے جبکہ سپرسونک میزائل آواز کی رفتار سے صرف دو سے تین گنا تیز چلتا ہے۔\nانڈیا اور پاکستان دونوں ہی اپنے اسلحہ خانے میں عسکری ڈرونز کی تعداد میں اضافہ کر رہے ہیں۔ دونوں کی جانب سے نہ صرف کئی غیر ملکی ڈرونز خریدے گئے ہیں بلکہ خود بھی اس ٹیکنالوجی کو تیار کیا گیا ہے جو بِنا پائلٹ کے دشمن پر نگرانی، جاسوسی یا اہداف کو نشانے بنانے کی صلاحیت رکھتی ہے۔\nعسکری مقاصد کے لیے استعمال ہونے والے ڈرونز انتہائی اونچائی پر دیر تک پرواز کرنے اور ریڈار میں آئے بغیر زمین پر فوج کی سرگرمیوں، ان کی تعیناتیوں، اہم تنصیبات، نئی تعمیرات اور فوجی ٹھکانوں وغیرہ کی موثر نگرانی اور مخصوص ہدف کو تباہ کرنے میں مہارت رکھتے ہیں۔\nاگر ڈرونز کے لحاظ سے انڈیا اور پاکستان کی عسکری صلاحیتوں کا موازنہ کیا جائے تو یہ معلوم ہوتا ہے کہ دونوں ممالک نے ماضی قریب میں اس میں اضافہ کیا ہے۔\nدفاعی امور کے تجزیہ کار راہل بیدی نے اس بارے میں بی بی سی کو بتایا تھا 'انڈیا کو اندازہ ہے کہ آئندہ دو، چار برس میں اس کے پاس تقریباً پانچ ہزار ڈرونز ہوں گے۔'\nاکتوبر  2024 میں، انڈیا نے امریکہ کے ساتھ ساڑھے تین ارب ڈالر مالیت کے 31 پریڈیٹر ڈرون خریدنے کا معاہدہ کیا تھا۔ پریڈیٹر کو دنیا کا سب سے کامیاب اور خطرناک ڈرون مانا جاتا ہے۔\nراہل بیدی کے مطابق ویسے تو پاکستان کے پاس 'انڈیا سے کم' ڈرون ہیں لیکن اس کے باوجود پاکستان کے پاس موجود ڈرونز میں مختلف صلاحیتیں ہیں اور یہ 10 سے 11 مختلف ساخت کے ہیں۔\nپاکستان کے پاس مختلف اقسام کے ڈرونز موجود ہیں، جن میں مقامی طور پر تیار کردہ اور درآمد شدہ دونوں شامل ہیں۔\nمقامی سطح پر تیار کردہ ڈرونز میں شہپر سیریز (ون، ٹو، تھری)، براق اور عقاب شامل ہیں۔\nشہپر تھری ایک جدید میڈیم آلٹیٹیوڈ لانگ اینڈورنس جنگی ڈرون ہے جو 30 گھنٹے تک پرواز کر سکتا ہے اور میزائلوں سے لیس ہے، جبکہ براق پہلا پاکستانی جنگی ڈرون ہے جسے 2015 میں دہشتگردوں کے خلاف استعمال کیا گیا۔\nعقاب ڈرون ٹیکٹیکل مقاصد (جیسے نگرانی اور فائر کریکشن) کے لیے استعمال ہوتا ہے۔ ان میں سے زیادہ تر ڈرونز مکمل طور پر پاکستان میں تیار کیے گئے ہیں، صرف چند اجزا جیسے انجن درآمد کیے جاتے ہیں۔\nاس کے علاوہ پاکستان نے ترکی اور چین سے بھی جدید ڈرونز درآمد کیے ہیں جن میں بیراکتر آقنجی ٹی بی ٹو، بیراکتر آقنجی اور چینی سی ایچ فور شامل ہیں جو جدید ترین ٹیکنالوجی سے لیس ہیں اور نگرانی، ہدف کو نشانہ بنانے اور طویل فاصلے تک پرواز کی صلاحیت رکھتے ہیں۔\nانڈیا اور پاکستان دونوں کے پاس جوہری ہتھیار ہیں لیکن گلوبل فائر پاور نے اپنی رپورٹ میں جوہری ہتھیاروں کا ذکر نہیں کیا ہے۔ ادارے کا اس متعلق موقف ہے کہ وہ اپنے جائزوں میں جوہری صلاحیت کو زیر غور نہیں لاتے۔\nتاہم سویڈش تھنک ٹینک سٹاک ہوم انٹرنیشنل پیس ریسرچ انسٹی ٹیوٹ (سپری) کی 2024 کی رپورٹ کے مطابق جوہری وار ہیڈز کے لحاظ سے دونوں ممالک ہم پلہ دکھائی دیتے ہیں۔\nاس رپورٹ کے مطابق جہاں انڈیا کے پاس اندازاً 172 ایٹمی وار ہیڈز ہیں وہیں پاکستان کے پاس ایسے وار ہیڈز کی تعداد اندازاً 170 ہے۔\nتاہم یہ واضح نہیں ہے کہ دونوں ممالک نے ان میں سے کتنے جوہری وار ہیڈز  کارروائی کے لیے تیار حالت میں رکھے ہوئے ہیں۔\n'سپری' کا کہنا ہے کہ پاکستان انڈیا سے مقابلے کے لیے جوہری ہتھیار تیار کر رہا ہے جب کہ بھارت کی توجہ طویل فاصلے تک مار کرنے والے ہتھیاروں پر ہے یعنی ایسے ہتھیار جو چین کو بھی نشانہ بنا سکتے ہوں۔\nچین نے، جو انڈیا اور پاکستان دونوں کا پڑوسی اور دنیا کی تیسری سب سے بڑی ایٹمی طاقت بھی ہے، جوہری ہتھیاروں کی تعداد میں 22 فیصد اضافہ کیا ہے اور اس کے پاس موجود وار ہیڈز  کی تعداد 410 سے بڑھ کر 500 تک پہنچ چکی ہے۔",
        "published_date": "Sat, 10 May 2025 09:11:03 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cm2ynjrmd66o#1",
        "title": "’امریکی ثالثی‘ اور ڈی جی ایم اوز کی گفتگو: پاکستان اور انڈیا کے درمیان ’سیز فائر‘ کا نفاذ",
        "link": "https://www.bbc.com/urdu/articles/cm2ynjrmd66o",
        "image_url": "https://ichef.bbci.co.uk/news/1024/branded_urdu/209f/live/56986d60-2da1-11f0-b26b-ab62c890638b.jpg",
        "article": "امریکی صدر ڈونلڈ ٹرمپ کا کہنا ہے کہ امریکی کی ثالثی میں پاکستان اور انڈیا کے درمیان ’فوری اور مکمل سیز فائر پر اتفاق ہوگیا ہے۔‘ \nپاکستان کے نائب وزیرِ اعظم اسحاق ڈار نے اس کی تصدیق کرتے ہوئے کہا کہ ’پاکستان ہمیشہ خطے میں امن اور سلامتی کے لیے کوشاں رہا ہے اور اپنی خودمختاری اور علاقائی سالمیت پر سمجھوتہ نہیں کیا۔‘\nدوسری طرف ایکس پر انڈیا کے وزیر خارجہ ایس جے شنکر کا کہنا ہے کہ انڈیا اور پاکستان نے ’فائرنگ اور فوجی کارروائی روکنے کے لیے ایک سمجھوتے پر اتفاق کیا ہے۔‘\nتاہم ان کا کہنا تھا کہ انڈیا کا دہشتگردی کے خلاف ایک ٹھوس موقف ہے جو یہ اپنائے رکھے گا۔ \nادھر انڈیا کے سیکریٹری خارجہ وکرم مسری نے پاکستان اور انڈیا کے درمیان جنگ بندی کی تصدیق کرتے ہوئے کہا ہے کہ ’پاکستان کے ڈائریکٹر جنرل ملٹری آپریشنز (ڈی جی ایم او) نے آج دن کے تین بج کر 35 منٹ پر انڈیا کے ڈائریکٹر جنرل ملٹری آپریشن سے بات کی اور اس بات پر اتفاق کیا کہ پاکستان اور انڈیا کے درمیان انڈیا کے وقت کے مطابق پانچ بجے سے زمین، فضا، اور سمندر میں مکمل جنگ بندی ہو گی۔‘\nانھوں نے کہا کہ ’اس کے بعد دونوں ممالک کے درمیان 12 مئی کو دن 12 بجے (انڈین وقت کے مطابق) دوبارہ بات ہو گی۔‘\nدونوں ممالک گذشتہ کئی دونوں سے ایک دوسرے پر ڈرون حملوں، میزائل داغنے اور لائن آف کنٹرول کی مسلسل خلاف ورزی جیسے الزامات عائد کر رہے ہیں اور ان کارروائیوں کے نتیجے میں جانی اور مالی نقصانات بھی ہوئے ہیں۔ \nایسے میں دونوں جوہری ممالک کے درمیان تصادم کو زیادہ آگے بڑھنے سے روکنے کے لیے سفارتی کوششیں بھی دیکھنے میں آئیں۔ متعدد ممالک کے رہنما پاکستان اور انڈیا کو جنگ سے گریز کا مشورہ دیتے ہوئے نظر آئے۔ \nسنیچر کی علی الصبح پاکستان کی جانب سے انڈیا کے خلاف جوابی کارروائی کا آغاز کرنے کے اعلان کے چند ہی گھنٹوں بعد امریکی سیکریٹری خارجہ مارکو روبیو نے پاکستان کے آرمی چیف جنرل عاصم منیر سے رابطہ کیا اور اس بات پر زور دیا کہ ’دونوں فریقین (پاکستان اور انڈیا) کشیدگی کم کرنے کے طریقے ڈھونڈیں‘۔ انھوں نے مستقبل میں تنازع سے بچنے کے لیے ’بات چیت کا آغاز کرنے کے لیے امریکی ثالثی کی پیشکش بھی کی۔‘\nاسی طرح روبیو کی جے شنکر سے بھی بات چیت ہوئی جس کے بارے میں جے شنکر کا کہنا تھا کہ ’انڈیا کی حکمت عملی سوچی سمجھی اور ذمہ دارانہ رہی ہے اور آگے بھی رہے گی۔‘\nجبکہ ترجمان چینی وزارت خارجہ نے اپنے بیان میں کہا تھا کہ دونوں فریقین کشیدگی کو کم کریں۔ \nجمعے اور سنیچر کی درمیانی شب پاکستان نے انڈیا پر اپنی عسکری تنصیبات پر حملہ کرنے کا الزام عائد کیا اور دعویٰ کیا کہ انڈیا نے فضا سے زمین پر مار کرنے والے میزائلوں کے ذریعے راولپنڈی کے نور خان ایئر بیس، شورکوٹ ایئر بیس اور مرید ایئر بیس کو نشانہ بنانے کی کوشش کی۔ فوجی ترجمان نے مزید دعویٰ کیا کہ اس انڈین حملے کے نتیجے میں فضائیہ کے تمام اثاثے محفوظ رہے۔ انڈیا نے فی الحال اس معاملے پر کوئی تبصرہ نہیں کیا ہے۔\nگذشتہ رات پاکستان کی فوج کی جانب سے انڈین حملوں کے خلاف جوابی کارروائی کے آغاز کا اعلان کیا گیا اور اس آپریشن کو ’بنیان مرصوص‘ کا نام دیا گیا ہے۔\nیاد رہے کہ چھ مئی کی شب سے پاکستان اور اس کے زیرِ انتظام کشمیر پر انڈیا کے میزائل حملوں اور اس دوران کم از کم 33 شہریوں کی ہلاکت کے بعد سے دونوں ممالک کے درمیان مسلسل کشیدگی بڑھ رہی تھی۔ انڈیا نے اسے ’آپریشن سندور‘ کا نام دیتے ہوئے اپنے زیرِ انتظام کشمیر کے علاقے پہلگام میں سیاحوں کی ہلاکت کا ردعمل قرار دیا تھا۔  \nایسا پہلی بار نہیں ہوا کہ پاکستان اور انڈیا کے درمیان کشیدگی اس حد تک بڑھی ہو۔ چھ سال قبل یعنی سنہ 2019 میں بھی پاکستان اور انڈیا باقاعدہ جنگ کے بہت قریب پہنچ گئے تھے اور دونوں ممالک کے درمیان فضائی تصادم بھی دیکھنے میں آیا تھا جس کے دوران پاکستان نے ایک انڈین طیارہ بھی تباہ کر دیا گیا تھا جبکہ اس کے پائلٹ کو گرفتار کر لیا گیا تھا۔\nسنہ 2019 میں ہونے والے پلوامہ حملے کے وقت بھی امریکہ میں صدر ڈونلڈ ٹرمپ کی ہی حکومت تھی۔ امریکہ کے اُس وقت کے سیکریٹری خارجہ مائیک پومپو اپنی کتاب میں لکھ چکے ہیں کہ جنوبی ایشیا کی دو جوہری طاقتیں ایک باقاعدہ جنگ کے دہانے پر کھڑی تھیں لیکن امریکی مداخلت کے سبب یہ بحران مزید بگڑنے سے بچ گیا۔\nجب سے پاکستان اور انڈیا کے درمیان کشیدگی کا آغاز ہوا ہے تب سے امریکی صدر ڈونلڈ ٹرمپ اس معاملے پر دو مرتبہ بات کر چکے ہیں اور بدھ کو انھوں نے اپنے آخری بیان میں کہا تھا کہ ’یہ (صورتحال) افسوسناک ہے، میرے دونوں (انڈیا اور پاکستان) سے اچھے تعلقات ہیں، میں دونوں کو جانتا ہوں اور میں چاہتا ہوں کہ وہ دونوں اس معاملے کو حل کر لیں۔ میں چاہوں گا کہ وہ دونوں رُک جائیں۔‘\nاس سے قبل دیے گئے اپنے بیان میں صدر ٹرمپ نے کہا تھا کہ 'وہ کشمیر کے لیے ہزاروں برس سے لڑ رہے ہیں۔۔۔ میں دونوں طرف کے رہنماؤں کو جانتا ہوں۔ وہ کسی نہ کسی طریقے سے یہ مسئلہ حل کر لیں گے۔ اس وقت بہت کشیدگی ہے مگر یہ تو ہمیشہ سے ہے۔'\nاسی طرح گذشتہ روز امریکہ کے نائب صدر جے ڈی وینس نے بھی ’فوکس نیوز‘ کو ایک انٹرویو دیا جس میں اُن کا کہنا تھا کہ ’انڈیا نے حملہ کیا، پاکستان نے جواب دیا۔ دونوں ممالک کو ٹھنڈے دماغ سے سوچنا چاہیے، پاکستان اور انڈیا کی جنگ ایٹمی جنگ نہیں بننی چاہیے، اگر ایسا ہوا تو بہت نقصان ہو گا۔‘\nان کا مزید کہنا تھا کہ ’امریکہ انڈیا کو ہتھیار ڈالنے کے لیے نہیں کہہ سکتا۔ ہم پاکستانیوں کو یہ نہیں کہہ سکتے کہ وہ ہتھیار ڈال دیں۔‘\nجنوبی ایشیا میں پیدا ہوتے بحران پر گہری نظر رکھنے والے تجزیہ کاروں کا کہنا تھا کہ ماضی کے مقابلے میں اس مرتبہ امریکہ نے ابتدائی طور پر انڈیا اور پاکستان کے درمیان کشیدگی کم کروانے میں کم پہل کی۔ \nجنوبی ایشیا کے امور پر گہری نظر رکھنے والے امریکہ تجزیہ کار مائیکل کوگلمین کہتے ہیں کہ امریکہ 1999 اور 2019 میں پاکستان اور انڈیا کے دوران ثالثی کی کوششوں کے دوران کافی متحرک رہا تھا لیکن شاید اس بار امریکہ اس معاملے میں زیادہ سرگرم نظر نہ آئے۔\nنائب امریکی صدر جے ڈی وینس کے بیان پر مائیکل کوگلمین نے کہا کہ ’میں سمجھتا ہوں کہ وینس کا بیان ٹرمپ انتظامیہ کی خارجہ پالیسی کو ظاہر کرتا ہے۔‘\n’اور وہ یہ ہے کہ امریکہ کو بین الاقوامی معاملات میں زیادہ مداخلت کی ضرورت نہیں اور یہ کہ امریکہ انڈیا اور پاکستان کے درمیان کشیدگی میں کمی کا خواہاں ہے لیکن امریکہ فریقین میں کشیدگی کم کرنے کے لیے بہت آگے تک نہیں جائے گا اور یہ پہلی ٹرمپ انتظامیہ کے مقابلے میں بڑی تبدیلی ہو گی۔‘\nلیکن کچھ دیگر تجزیہ کاروں کا کہنا ہے کہ امریکی رہنماؤں کے چند بیانات پر یہ نتیجہ اخذ کرنا درست نہیں ہو گا کہ امریکہ انڈیا اور پاکستان کے درمیان کشیدگی کم کروانے میں ہچکچا رہا تھا۔\nامریکہ میں پاکستان کی سابق سفیر ملیحہ لودھی نے بی بی سی اردو کو بتایا کہ ’امریکہ بالکل ہچکچا نہیں رہا اور اس سارے عمل میں شامل ہے۔‘\nامریکہ کے موجودہ سیکریٹری خارجہ مارک روبیو کے پاکستان میں وزیرِ اعظم شہباز شریف اور انڈیا میں وزیرِ خارجہ سے ٹیلیفونک رابطے ہوئے ہیں۔\nان ٹیلیفونک رابطوں کے بعد امریکہ سے جاری ہونے والے بیانات میں کہا گیا ہے کہ سیکریٹری مارک روبیو نے دونوں ممالک سے کشیدگی میں کمی لانے کی درخواست کی ہے اور ’پاکستان اور انڈیا کے درمیان براہ راست بات چیت‘ پر زور دیا ہے۔\nسابق سفیر ملیحہ لودھی ان رابطوں کا حوالہ دیتے ہوئے کہا کہ ’اگر امریکہ (کشیدگی کم کروانے کی کوششوں میں) شامل نہیں ہوتا تو سیکریٹری روبیو دونوں ممالک میں بار بار فون نہیں کر رہے ہوتے۔‘\nنیویارک کی البانی یونیورسٹی سے منسلک پولیٹیکل سائنس کے اسسٹنٹ پروفیسر کرسٹوفر کلیری نے بی بی سی اردو کو بتایا کہ ’صدر ٹرمپ کی ٹیم اس وقت متعدد براعظموں پر متعدد بحرانوں کو حل کرنے کی کوشش کر رہی ہے اور اسے حکومتی حکام کی بھی کمی کا سامنا ہے۔‘\n’متعدد شخصیات کی تقرری ہی نہیں ہوئی اور جن کی تقرری کی گئی تھی انھیں ان کے عہدوں سے ہٹا دیا گیا ہے۔ یہی سبب ہے کہ امریکہ نے بڑے بحرانوں سے دور رہنے کا فیصلہ کیا ہے۔‘\n’بظاہر یہ واضح نظر آ رہا ہے کہ امریکہ ماضی کے مقابلے میں انڈیا اور پاکستان کے تنازع میں زیادہ متحرک کردار ادا نہیں کرے گا۔‘\nاسلام آباد کی قائد اعظم یونیورسٹی سے منسلک پروفیسر محمد شعیب بھی کچھ اس طرح کا خیالات کا اظہار کرتے ہوئے کہتے ہیں کہ ’دلچسپ بات یہ ہے کہ امریکہ نے اس معاملے پر غیر جانبدار مؤقف اپنایا اور ثالثی کی پیشکش کی۔‘\nامریکہ کی ہچکچاہٹ کی طرف اشارہ کرتے ہوئے وہ کہتے ہیں کہ اس کی دو وجوہات تھیں: ’پہلی یہ کہ امریکہ ایک وقت میں یوکرین، ایران، غزہ، چین اور تجارتی معاملات میں الجھا ہوا ہے۔ دوسری یہ کہ ٹرمپ پاکستان اور انڈیا کو ایک تاریخی تنازع قرار دے رہے ہیں اور اس کا مطلب یہ ہے کہ انھیں توقع تھی کشیدگی کم ہونے سے پہلے کچھ لڑائی ضرور ہو گی۔‘\nلیکن تمام ہی تجزیہ کاروں کا ایک بات پر اتفاق ہے کہ واشنگٹن نے جنوبی ایشیا کے دو جوہری ممالک پر نظر رکھی ہوئی تھی۔",
        "published_date": "Sat, 10 May 2025 13:21:24 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cgr5ygvz4jro#1",
        "title": "شی جن پنگ اور پوتن کی مسکراہٹ اور قربت کے پیچھے چھپی حقیقت",
        "link": "https://www.bbc.com/urdu/articles/cgr5ygvz4jro",
        "image_url": "https://ichef.bbci.co.uk/news/1024/branded_urdu/1667/live/5bd843a0-2d87-11f0-8f57-b7237f6a66e6.png",
        "article": "چینی صدر شی جن پنگ اور ان کے روسی ہم منصب ولادیمیر پوتن کو دیکھ کر ایسا لگتا ہے جیسے وہ ایک دوسرے کے سب سے اچھے دوست ہیں۔\nماسکو میں دوسری عالمی جنگ کے خاتمے کی تقریبات کے دوران جب دونوں ممالک کی افواج اکٹھے پریڈ کر رہی تھیں تو شی جن پنگ کو پوتن کی دائیں جانب ان کے ساتھ ایک مضبوط اتحادی کی طرح کھڑے دیکھا گیا۔\nچند گھنٹے قبل شی جن پنگ نے دونوں ممالک کے تعلقات کو ’ناقابل تسخیر‘ قرار دیا اور کہا کہ روس اور چین ’آہنی دوست‘ ہیں۔\n2013 میں صدر بننے کے بعد سے یہ صدر شی جن پنگ کا روس کا 11واں دورہ تھا۔ اس کے علاوہ مختلف مواقع پر دونوں سربراہان ملکت 40 سے زیادہ بار مل چکے ہیں۔\nصدر پوتن پہلے ہی رواں سال کے آخر میں چین کا دورہ کرنے کا اعلان کر چکے ہیں۔ لیکن اس قریبی تعلق کے پیچھے اور بھی بہت کچھ چھپا ہوا ہے۔\nسینٹر فار یورپین پالیسی انالیسس کے میتھیو بولون کا کہنا ہے کہ ’ہم نے دونوں سربراہان مملکت کو بہت بار اکھٹے دیکھا ہے لیکن وہ ایک موقع پر دوست اور کسی اور موقع پر ایک دوسرے کے مخالف بھی ہو سکتے ہیں کیوں کہ ان کے تعلق میں مقابلہ بھی ہے۔‘\nان کا کہنا ہے کہ ’ہم صرف علامتی چیزیں دیکھ کر متاثر ہو جاتے ہیں لیکن اصل تعلق کو دیکھنا دلچسپ ہے۔‘\nحقیقت یہ ہے کہ چین کے صدر شی جن پنگ بہت احتیاط سے کام لے رہے ہیں۔ روس چین کا اہم اتحادی ضرور ہے لیکن یوکرین پر حملے کے بعد اس کی عالمی سطح پر ساکھ متاثر ہوئی۔\nبیجنگ کے لیے یہ ضرروی ہے کہ اس کی ماسکو سے دوستی دیگر اتحادیوں کو تنہا نہ کر دے خصوصی طور پر ایسے وقت میں جب وہ خود امریکہ سے ایک تجارتی جنگ لڑ رہا ہے۔\nچین کئی ماہ سے کوشش کر رہا ہے کہ یورپ سے تعلقات کو بہتر کرے۔ ان کوششوں میں ڈونلڈ ٹرمپ کے صدر بن جانے کے بعد سے اضافہ ہوا ہے۔\nبیجنگ نے بظاہر خود کو ایک ایسی امریکی حکومت کے مقابلے میں مستحکم عالمی اتحادی ظاہر کرنے کی کوشش کی ہے جس کے بارے میں کوئی اندازہ لگانا مشکل ہے کہ وہ اب کیا کرنے والی ہے۔ اور رواں ہفتے کے آغاز میں ایسے آثار نظر آئے کہ چین کی کوششیں کامیابی سے ہمکنار ہو رہی ہیں۔\nیورپی کمیشن کی صدر ارسلا وان اور یورپین کونسل کے صدر انٹونیو کوسٹا نے منگل کے دن صدر شی جن پنگ اور چینی وزیر اعظم کے ساتھ باہمی تعلقات کے 50 سال مکمل ہونے پر پیغامات کا تبادلہ کیا۔\nیورپ اور چین کے درمیان پارٹنرشپ میں بیجنگ کی ماسکو سے قربت اور روس کی معاشی امداد ایک رکاوٹ ہے۔ چین نے اب تک یوکرین پر حملے کے لیے اپنے پرانے دوست روس کی مذمت نہیں کی بلکہ ’بحران‘ کو ختم کرنے کی بات کی ہے۔\nاگر صدر شی جن پنگ پوتن سے بہت زیادہ قریب کھڑے دکھائی دیے تو یورپ سے دوستی کی خواہش کھٹائی میں پڑ سکتی ہے۔\nٹرمپ نے صدارت کا عہدہ سنبھالنے کے بعد یوکرین کی جنگ کو جلد ختم کرنے کی کوششیں کی تھیں اور انھوں نے پوتن سے ذاتی تعلقات کا حوالہ دیا تھا۔ اس کے بعد تجزیہ کاروں نے یہ سوال اٹھایا کہ کیا امریکہ چین اور روس کے بیچ اختلافات پیدا کرنے کی کوشش کر رہا ہے۔\nصدر شی ٹرمپ کو یہ بتانا چاہتے ہیں کہ ایسا ممکن نہیں ہے۔ شی جن پنگ نے روسی میڈیا میں آنے والے ایک مضمون میں کہا کہ ’ہماری دوستی اور اعتماد کو متاثر کرنے کی کسی بھی کوشش کو مل کر ناکام بنایا جائے گا۔‘\nروسی اور چینی صدور نے ٹرمپ کی جانب سے ’گولڈن ڈوم‘ نامی میزائل ڈیفینس نظام کے منصوبے پر ردعمل میں کہا کہ یہ خلا کو ہتھیاروں سے بھرنے کے مترادف ہو گا۔  دونوں سربراہان ہی امریکی بالادستی کے مقابلے میں ایک متبادل عالمی نظام کا تصور پیش کر رہے ہیں۔\nلیکن شی جانتے ہیں کہ اگرچہ چین ایک عالمی طاقت ضرور ہے لیکن روس کی طاقت اور اثر و رسوخ محدود ہے۔ اس تعلق میں دونوں برابر نہیں۔\nیوکرین کی جنگ نے روس کی معیشت کو کمزور کرنے کے ساتھ ساتھ اس کی دفاعی صلاحیت کو بھی متاثر کیا ہے۔ مغربی پابندیوں نے ماسکو کا بیجنگ پر انحصار بڑھا دیا ہے اور عالمی سطح پر روس کو کمزور کیا ہے۔\nبولون کا کہنا ہے کہ ’روس کو چین کی ضرورت زیادہ ہے۔‘\nماسکو کے ریڈ سکوئر میں ٹینکوں کو دیکھتے ہوئے پوتن ضرور اپنے دوست کا سہارا لے سکتے ہیں اور ضرورت پڑنے پر ایک دوسرے کی مدد بھی کر سکتے ہیں۔ لیکن بیانات، مسکراہٹوں، مصافحوں کے پیچھے وہ بیج چھپے ہیں جو آنے والے سالوں میں دونوں کے درمیان اختلافات کو ہوا دے سکتے ہیں۔",
        "published_date": "Sat, 10 May 2025 11:41:13 GMT",
        "source": "BBC Urdu"
    },
    {
        "guid": "https://www.bbc.com/urdu/articles/czr8g2ly8dno#2",
        "title": "رفال بمقابلہ جے 10 سی: پاکستانی اور انڈین جنگی طیاروں کی وہ ’ڈاگ فائٹ‘ جس پر دنیا بھر کی نظریں ہیں",
        "link": "https://www.bbc.com/urdu/articles/czr8g2ly8dno",
        "image_url": "https://ichef.bbci.co.uk/news/1024/branded_urdu/cb4b/live/42364c30-2d00-11f0-8ff1-59f5dcf8e9f5.jpg",
        "article": "اسلام آباد کا دعویٰ ہے کہ اس نے چھ اور سات مئی کی درمیانی شب تین رفال سمیت پانچ انڈین طیاروں کو مار گرایا ہے جبکہ انڈیا کی طرف سے اِن دعوؤں پر تاحال کوئی تبصرہ نہیں کیا گیا ہے۔\nادھر بی بی سی ویریفائی نے تین ایسی ویڈیوز کی تصدیق کی ہے جن کے بارے میں دعویٰ کیا گیا تھا کہ ان میں نظر آنے والا ملبہ ایک فرانسیسی ساختہ رفال طیارے کا ہے جو انڈیا کی فضائیہ کے زیراستعمال ہیں۔\nسنہ 2019 کی انڈیا-پاکستان کشیدگی کے بعد جہاں انڈیا نے فرانسیسی کمپنی ڈسالٹ ایوی ایشن سے 36 رفال طیارے حاصل کیے تھے جو کہ یورپی گروپ کے میٹیور میزائلوں سے لیس ہیں جبکہ لندن میں قائم انٹرنیشنل انسٹیٹیوٹ آف سٹریٹیجک سٹڈیز کے مطابق ’اسی دورانیے میں پاکستان نے چین سے کم از کم 20 جدید جے 10 سی جنگی طیارے حاصل کیے اور یہ چینی ساختہ پی ایل 15 میزائلوں سے لیس ہیں۔‘\nپاکستان کی جانب سے انڈین طیارے گرائے جانے کے دعوے کی تاحال انڈیا نے تصدیق یا تردید نہیں کی ہے اور انڈیا کے خارجہ سیکریٹری وکرم مسری نے ایک پریس بریفنگ میں کہا ہے کہ وہ اس بارے میں جواب صحیح وقت پر دیں گے۔ \nتاہم واشنگٹن سمیت عالمی سطح پر چینی لڑاکا طیارے کی مغربی طیاروں کے خلاف کارکردگی پر گہری نظر رکھی جا رہی ہے۔\nایک امریکی عہدیدار نے نام ظاہر نہ کرنے کی شرط پر خبر رساں ادارے روئٹرز کو بتایا کہ ’مار گرایا جانے والا کم از کم ایک انڈین طیارہ فرانسیسی ساختہ رفال ہی تھا۔‘ جبکہ فرانسیسی انٹیلیجنس سے وابستہ ایک اہلکار نے سی این این سے بات کرتے ہوئے اس کی تصدیق کی تھی۔\nدنیا بھر کے میڈیا پر اس مبینہ ’ڈاگ فائٹ‘ کے حوالے سے خاصی دلچسپی پائی جاتی ہے جس کے بارے میں پاکستان کے وزیرِ خارجہ اسحاق ڈار نے دعویٰ کیا ہے کہ ’ہمارے جیٹ فائٹر جنھوں نے رفال گرائے ہیں وہ چینی ساختہ جے 10 سی ہیں۔‘\nآئیے جانتے ہیں کہ پاکستانی ایئرفورس اس مبینہ ڈاگ فائٹ کے بارے میں کیا دعویٰ کر رہی ہے، ان دونوں طیاروں کی خصوصیات کے بارے میں ہم کیا جانتے ہیں اور عالمی میڈیا پر اس بارے میں کیا بات ہو رہی ہے۔\nاس مبینہ ڈاگ فائٹ پر انڈین حکام نے تاحال کوئی تبصرہ نہیں کیا جبکہ پاکستانی فضائیہ کے ڈپٹی چیف آف ایئر آپریشنز ایئر وائس مارشل اورنگزیب کا کہنا تھا کہ ’یہ ایک بی وی آر (بیونڈ ویژیول رینج) لڑائی تھی جس میں انڈیا کے 70 جنگی طیاروں اور پاکستان کے 40 جنگی طیاروں نے حصہ لیا، یعنی کل 100 سے زیادہ طیارے تھے جو کہ ہوابازی کی تاریخ میں پہلی بار ہوا ہے۔‘\nانھوں نے بتایا کہ پاکستانی فضائیہ کی طرف سے اس کارروائی میں جے ایف 17، ایف 16 اور جے 10 طیاروں نے حصہ لیا تاہم انھوں نے اس حوالے سے تبصرہ نہیں کیا کہ آیا پاکستان نے چینی ساختہ پی ایل 15 استعمال کیا۔\nان کا کہنا تھا کہ پاکستان کا فضائی دفاعی نظام بہت مؤثر ہے اور ’ایک کِل اسی (زمین سے فضا میں مار کرنے) کی بدولت ممکن ہوا۔‘\nانھوں نے دعویٰ کیا کہ یہ کارروائی ’ایک گھنٹے تک جاری رہی۔‘\nایئر وائس مارشل اورنگزیب احمد کا کہنا تھا کہ انڈین طیاروں کے رونما ہونے کے بعد پاکستانی فضائیہ نے ’اپنا ملٹی ڈومین آپریشن شروع کیا۔‘\nانھوں نے دعویٰ کیا کہ چھ مئی کی شب ایک گھنٹے تک جاری رہنے والی اس ڈاگ فائٹ میں انڈین فضائیہ کے 72 طیاروں میں سے 14 رفال طیاروں کی الیکٹرانک نشاندہی کی گئی تھی۔ جبکہ ان کے بقول پاکستان نے اس آپریشن میں 42 جنگی طیارے استعمال کیے۔\nان کا کہنا تھا کہ ’لاہور، اسلام آباد اور دیگر فضائی حدود میں سویلین ایئرٹریفک کی حفاظت کے لیے اس کا راستہ تبدیل کروایا گیا۔‘\nایئر وائس مارشل اورنگزیب احمد کے مطابق جیسے ہی انڈین طیاروں نے اپنے ہتھیار استعمال کیے تو پاکستانی فضائیہ کے طیاروں نے 'ہوا میں رولز آف دی گیم تبدیل کر لیے۔'\n'انڈیا نے پچھلی بار کہا تھا کہ اگر ان کے پاس رفال ہوتے تو نتیجہ کچھ اور ہوتا۔ تو ہم نے رفال طیاروں کو نشانہ بنایا۔ ہمارے پاس مزید نمبرز ہوسکتے تھے مگر ہم نے تحمل دکھایا۔'\nپاکستانی فضائیہ نے دعویٰ کیا کہ تین رفال طیارے بھٹنڈہ، جموں اور سرینگر کے قریب مار گرائے گئے جبکہ مگ 29 اور سو 30 کو سرینگر کے پاس مار گرایا گیا۔\nپاکستانی فضائیہ کے اِن دعوؤں کی آزادانہ تصدیق نہیں کی جا سکی۔ جبکہ انڈیا نے تاحال ان دعوؤں پر کوئی تبصرہ نہیں کیا ہے۔ \nپہلے جے 10 سی کی بات کر لیتے ہیں۔ فروری 2003 کو جے 10 ساخت کا پہلا طیارہ چین کی ایئر فورس کی 13ویں ٹیسٹ ریجمنٹ کے حوالے کیا گیا تھا۔\nاسی سال دسمبر میں اس لڑاکا طیارے کے ’آپریشنل‘ (قابل استعمال حالت میں) ہونے کا اعلان کیا گیا۔ اٹھارہ سال اس طیارے پر کام ہوتا رہا۔ ’جے-10 سی‘ طیارے نے لڑائی کے لیے خدمات کی انجام دہی اپریل 2018 میں شروع کی تھیں۔\nابتدا میں اس طیارے کو پیپلز لبریشن آرمی و ایئر فورس کے لیے تیار کیا گیا تھا لیکن بعد میں چینی ہتھیار بنانے والی صنعت نے اسے برآمدی مقاصد کے لیے بھی بنانا شروع کر دیا۔\nپاکستانی ایئر فورس مشرف دور سے اپنے میراج طیاروں کے سکواڈرن کو تبدیل کرنے کی منصوبہ بندی کر رہی تھی جو کہ اس نے سنہ 1967 میں خریدے تھے۔\nہم نے اس بارے میں ایئر وائس مارشل (ریٹائرڈ) ناصر الحق وائیں سے بات کی ہے جو سینٹر فار ایرو سپیس اینڈ سکیورٹی سٹڈیز میں ڈائریکٹر ہیں اور فلائنگ انسٹرکٹر ہونے کے علاوہ فلائنگ انسٹرکٹر سکول، سکواڈرن، ونگ اور ایئر بیس کمانڈ کر چکے ہیں۔\nانھوں نے بی بی سی کے نامہ نگار محمد صہیب کو بتایا کہ 'ایک طیارے میں دو چیزیں سب سے اہم ہوتی ہیں، ایک اس کا ایئر فریم سٹرکچر اور دوسرا اس کی ایوی آنکس۔ جے 10 سی کے ایئر فریم کی بات کی جائے تو اس میں ڈیلٹا کنارڈ کنفگریشن موجود ہے جو اس کی اجیلٹی کو بہتر بناتی ہے جس کے باعث طیارہ اپنا اینگل آف اٹیک فوری تبدیل کر سکتا ہے۔\n'دوسرا اس کا سٹرکچر کمپوزٹ میٹیریل سے بنا ہوا ہے جس کے باعث حالانکہ یہ ایک سٹیلتھ ایئرکرافٹ نہیں ہے لیکن اس کی ریڈار پر نشاندہی مشکل ہو جاتی ہے۔'\nانھوں نے بتایا کہ اس طیارے کی دوسری اہم چیز اس انجن ہے، جو ہے اے ایل 31 ایف این جسے جیم کرنا مشکل ہوتا ہے۔ ایکٹو ایسا راڈار ( اے ایس آر) اس وقت سب سے جدید راڈار ہیں۔ اس کی ٹارگٹ ٹریکنگ اچھی ہوتی ہے اور یہ دشمن اور اپنے جہازوں میں فرق بتا سکتا ہے۔ اور اسے کے ساتھ ڈیٹا لنک کی سہولت ہوتی ہے جس کا مطلب یہ ہوتا ہے کہ آپ نہ صرف فارمیشن میں موجود جہازوں کے ساتھ ڈیٹا شیئر کر سکتے ہیں بلکہ آپ اے ویکس، یو اے ویز اور اے ڈبلیو سیز کے ساتھ بھی اپنا ڈیٹا شیئر کر سکتے ہیں۔ یہ ڈیٹا لنک پاکستان میں ہی بنائے جاتے ہیں۔'\nانھوں نے جے 10 سی کی خصوصیات بتاتے ہوئے کہا کہ 'اس طیارے کے کاکپٹ کی ایروگنامکس اچھی ہے یعنی ایز آف فلائنگ ہے جس سے پائلٹ کو کاک پٹ میں آسانی ہوتی ہے اور اس فلائنگ کا لوڈ نہیں ہوتا ہے، بلکہ اس کی توجہ راڈار کو کیسے آپریٹ کرنا ہے اور اسلحے کو کیسے استمعال کرنا ہے۔'\n'جب ایروگنامکس اچھی ہو گی تو پائلٹ کی سچویشنل اویئرنس بہتر ہو جاتی ہے۔'\nانھوں نے کہا کہ 'سب سے بہتر فیچر اس کا پی ایل 15 میزائل ہے۔ میزائل کا اپنا بھی ایک راڈار ہوتا ہے اور کچھ میزائلوں میں سیمی ایکٹو راڈار ہوتا ہے لیکن اس میزائل میں ایکٹو راڈار موجود ہوتا ہے۔ ایکٹو ریڈار میں آپ نے صرف لاک کر کے فائر کرنا ہوتا ہے جس کے بعد راڈار ٹارگٹ کی جان نہیں چھوڑتا۔'\nایئر وائس مارشل (ریٹائرڈ) ناصر الحق وائیں نے کہا کہ 'اس کا ای ڈبلیو سویٹ، یعنی اس میں موجود دوسری جانب سے الیکٹرانک وارفیئر کی کوشش کو ناکام کر سکے اور خود اپنی جانب سے ایسی کوشش کر سکے اور دشمن کے طیارے کے سسٹمز کو جیم کر سکے۔'\nان کا مزید کہنا تھا کہ 'سب سے بڑا فرق اس میزائل کا ہے جس کے باعث ہمیں تقریباً 30 سے 50 کلومیٹر کی برتری حاصل ہے۔ ایئر کامبیٹ میں پہلے شوٹ کرنے کی صلاحیت کو فرسٹ شاٹ صلاحیت کہا جاتا ہے، یہ صلاحیت ہمارے پاس پی ایل 15 کی وجہ سے موجود ہے۔'\nانھوں نے کہا کہ 'اس میں ہم اپنی مرضی سے بہت ساری چیزیں انٹیگریٹ کر سکتے ہیں اور اس حوالے سے ہمارے پاس آزادی بھی ہے جیسے ہم نے ڈیٹا لنک اپنا لگایا ہے اس میں۔'\nدوسری طرف انڈین فضائیہ کے پاس موجود رفال جوہری میزائل داغنے کی صلاحیت رکھتا ہے۔ اس میں دو طرح کے میزائل نصب ہو سکتے ہیں، ایک کا مار کرنے کا فاصلہ 150 کلومیٹر جبکہ دوسرے کا تقریباً 300 کلومیٹر ہے۔ جوہری اسلحے سے لیس ہونے کی صلاحیت رکھنے والا رفال طیارہ فضا میں 150 کلومیٹر تک میزائل داغ سکتا ہے جبکہ فضا سے زمین تک مار کرنے کی اس کی صلاحیت 300 کلومیٹر تک ہے۔\nیہ انڈین فضائیہ کی جانب سے استعمال ہونے والے میراج 2000 کی جدید شکل ہے اور انڈین ایئر فورس کے پاس اس وقت 51 میراج 2000 طیارے ہیں۔\nرفال کو اب تک افغانستان، لیبیا، مالی، عراق اور شام جیسے ممالک میں ہونے والی کارروائیوں میں استعمال کیا جا چکا ہے۔ \nکئی طرح کی خوبیوں سے لیس رفال کو بین الاقوامی معاہدوں کے سبب جوہری اسلحے سے لیس نہیں کیا گیا تاہم کئی ماہرین کا خیال ہے کہ انڈیا میراج 2000 کی طرح رفال کو بھی اپنی ضرورت کے مطابق ڈھال لے گا۔\nخیال رہے کہ دونوں فائٹر جیٹس بنانے والی کمپنیاں انھیں 4.5 جنریشن فائٹر جیٹس قرار دیتی ہیں جس کا مطلب یہ ہے کہ ان میں دنیا کے سب سے جدید ففتھ جنریشن فائٹر جیٹ کی کچھ صلاحیتیں موجود ہوتی ہیں۔\nایئر وائس مارشل (ریٹائرڈ) ناصر الحق وائیں نے پاکستان کے جے 10 سی اور انڈین رفال کے درمیان مبینہ ڈاگ فائٹ کے بارے میں بات کرتے ہوئے کہا کہ ’رفال طیارے کی مشین کے حوالے سے کوئی شک نہیں کہ اس کی صلاحیت ہر لحاظ سے اچھی ہو گی، یورپی انجن عام طور پر بہت اچھے ہوتے ہیں اور اس کی ایروگنامکس بھی اچھی ہو گی لیکن حالیہ صورتحال میں جو فرق آیا ہو گا وہ میزائل کی رینج میں اور طیارے کی امپلائمنٹ میں۔‘\n'ٹیکنالوجی دونوں طرف برابر بھی ہو جائے تو اہم بات امپلائمنٹ کی ہوتی ہے یعنی آپ کی حکمتِ عملی کیا ہے اور آپ اس پر کس طرح عمل درآمد کرتے ہیں۔ \n’رفال میں یہ نہیں ہے کہ ان کا تجربہ کم ہے یا ان کے پائلٹس میں کوئی کمی ہو گی، سب سے اہم بات یہ ہے کہ اس صورتحال میں کون اچھا کھیل گیا، اسے امپلائمنٹ کہتے ہیں جو حکمتِ عملی اور مختلف ایکسرسائزز کرنے سے آتی ہے۔‘\nروئٹرز کی ایک رپورٹ کے مطابق فضائی لڑائی ایک نایاب موقع ہوتا ہے جب فوجیں پائلٹوں، جنگی طیاروں اور فضا سے فضا تک مار کرنے والے میزائلوں کی کارکردگی جانچ سکیں اور اپنی فضائیہ کو کسی ممکنہ لڑائی کے لیے تیار کر سکیں۔\nدفاعی ماہرین نے روئٹرز کو بتایا کہ چین اور امریکہ سمیت دنیا بھر میں جدید ہتھیاروں کے اصل لڑائی میں استعمال کی معلومات تائیوان یا وسیع انڈو پیسیفک خطے کے تناظر میں اہم ہو گی۔\nایک امریکی اہلکار نے روئٹرز کو نام نہ ظاہر کرنے کی شرط پر بتایا کہ امریکہ کا خیال ہے کہ پاکستان نے چینی ساختہ جے 10 طیاروں سے انڈین جنگی طیاروں پر فضا سے فضا تک مار کرنے والے میزائل داغے۔\nاس حوالے سے سوشل میڈیا کی پوسٹوں میں چینی ساختہ پی ایل 15 میزائل کا موازنہ یورپی گروپ ایم بی ڈی اے کے میٹیور سے کیا جا رہا ہے۔ میٹیور ایک ریڈار گائیڈّڈ ایئر ٹو ایئر میزائل ہے۔ \nاس بارے میں تاحال تصدیق نہیں ہو سکی کہ آیا یہی ہتھیار استعمال کیے گئے ہیں تاہم پاکستان کے نائب وزیر اعظم اور وزیرِ خارجہ اسحاق ڈار نے پاکستانی فضائیہ کی طرف سے جے 10 سی طیاروں کے استعمال کی تصدیق کی تھی۔\nانٹرنیشنل اسٹیٹیوٹ آف سٹریٹیجک سٹڈیز کے ڈگلس بیری نے روئٹرز کو بتایا کہ یہ ایسا ہے جیسے ’چین کا سب سے بااثر ہتھیار مغرب کے سب سے بااثر ہتھیار کے مدمقابل ہے، اگر ایسا ہوا ہے تو۔ مگر ہمیں معلوم نہیں۔‘\nبیری نے کہا کہ فرانسیسی اور امریکی انڈیا کی طرف سے انٹیلیجنس چاہیں گے۔ امریکی دفاعی صنعت سے وابستہ ایک اہلکار نے روئٹرز کو بتایا کہ چینی میزائل پی ایل 15 ’بڑا مسئلہ ہے۔ امریکی فوج اس پر بہت توجہ دیتی ہے۔‘\nرفال طیاروں کے مینوفیکچرر ڈسالٹ ایوی ایشن یا ایم بی ڈی اے نے تاحال اس حوالے سے تبصرہ نہیں کیا ہے۔\nواشنگٹن کے دفاعی ماہر بائرن کیلن نے کہا کہ ’انڈیا کے یورپی سپلائرز کی طرح پاکستان اور چین بھی شاید معلومات کا تبادلہ کریں گے۔ اگر پی ایل 15 مؤثر انداز میں کام کر رہا ہے، جیسے اس کی تشہیر کی گئی، یا توقع سے بھی بہتر کام کر رہا ہے تو چین (پاکستان سے) یہ جاننا چاہے گا۔‘\nبیری کا خیال ہے کہ پاکستان کے پاس پی ایل 15 کا چینی ایکسپورٹ ورژن موجود ہے۔ \nدفاعی ماہرین نے روئٹرز کو بتایا کہ پی ایل 15 کی رینج اور کارکردگی کئی برسوں سے مغرب کی توجہ میں رہی ہے۔ یہ ایک اشارہ ہے کہ چین نے سوویت دور کی ٹیکنالوجی پر اپنا انحصار کتنا کم کر لیا ہے۔ جبکہ یورپی ممالک میٹیور میزائل میں اپ گریڈ پر بھی غور کر رہے ہیں۔\nبلومبرگ کی رپورٹ کے مطابق بدھ کو چینی دفاعی کمپنیوں کے سٹاکس کی قدر بڑھی ہے اور پاکستان اور انڈیا کے درمیان کشیدگی سے بطور دفاعی ایکسپورٹرز چین کی ساکھ مضبوط ہوئی ہے۔\nدفاعی تجزیہ کار ایرک زو نے بلومبرگ انٹیلیجنس کو بتایا ہے کہ چین میں بننے والے اِن جدید ہتھیاروں کی اصل لڑائی میں آزمائش نہیں ہوئی ہے تو ’ان کی برآمد کے پوٹینشل کو جانچنے کے لیے لڑائی کا ریکارڈ اضافی معلومات فراہم کرے گا۔‘",
        "published_date": "Fri, 09 May 2025 18:07:20 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c0eled3p8dlo#2",
        "title": "پاکستانی فوج کا ’رفال سمیت پانچ انڈین جنگی طیارے‘ گرانے کا دعویٰ: بی بی سی ویریفائی کا تجزیہ اور بھٹنڈہ کے یوٹیوبر کی کہانی",
        "link": "https://www.bbc.com/urdu/articles/c0eled3p8dlo",
        "image_url": "https://ichef.bbci.co.uk/news/1024/branded_urdu/8af3/live/24e98060-2c25-11f0-8f57-b7237f6a66e6.png",
        "article": "پاکستان فوج نے دعویٰ کیا ہے کہ منگل کی رات کو افواج پاکستان نے انڈیا کے پانچ طیارے مار گرائے ہیں۔\nیاد رہے کہ چھ مئی کی رات انڈیا کی فوج کے مطابق پاکستان اور پاکستان کے زیرانتظام کشمیر میں نو مقامات کو نشانہ بنایا گیا تھا۔ \nانڈین فوج کا دعویٰ ہے کہ یہ مبینہ عسکریت پسند تنظیموں کے مراکز تھے تاہم پاکستانی فوج کے ترجمان نے اس کی تردید کی ہے۔ دوسری جانب پاکستان کی جانب سے انڈین لڑاکا طیاروں کو مار گرائے جانے کے دعوے پر انڈیا یا انڈین فضائیہ کی جانب سے کوئی ردعمل سامنے نہیں آیا ہے۔ جمعرات کے دن انڈیا کے سیکریٹری خارجہ وکرم مسری سے جب ایک پریس کانفرنس کے دوران پاکستان کے دعوے کے بارے میں سوال کیا گیا تو انھوں نے کہا کہ اس بارے میں مناسب وقت پر جواب دیا جائے گا۔\nاس حملے کے بعد پاکستان کی جانب سے انڈین فضائیہ کے طیارے گرانے کی خبریں سامنے آنے لگی تھیں اور سوشل میڈیا پر رات گئے ہی مختلف دعوے سامنے آنے لگے۔ ایسے میں سرحد کے دونوں جانب سے ان دعووں پر سوالات بھی اٹھے اور جوابی دعوے بھی سامنے آئے۔\nتاہم بدھ کے دن انڈیا کے حملے کے بعد پریس کانفرنس کرتے ہوئے ڈی جی آئی ایس پی آر لیفٹیننٹ جنرل احمد شریف نے باضابطہ طور پر انڈین فضائیہ کے پانچ طیارے گرانے کا دعویٰ کیا۔\nبی بی سی ویریفائی نے تین ایسی ویڈیوز کی تصدیق کی ہے جن کے بارے میں دعوی کیا گیا تھا کہ ان میں نظر آنے والا ملبہ ایک فرانسیسی ساختہ رفال طیارے کا ہے جو انڈیا کی فضائیہ کے زیراستعمال ہیں۔\nان میں سے ایک ویڈیو کی جیو لوکیشن سے بی بی سی ویریفائی کو علم ہوا کہ یہ انڈین ریاست پنجاب میں بٹھنڈہ کے مقام کی ہے۔ اس ویڈیو میں یونیفارم میں ملبوس اہلکار لڑاکا طیارے کا ملبہ اکھٹا کرتے ہوئے دیکھے جا سکتے ہیں۔\nبی بی سی ویریفائی نے رات کے وقت بنائی جانے والی دو مذید ویڈیوز کو بھی چیک کیا اور یہ بھی اسی مقام پر بنی ہیں۔ ان میں سے ایک میں کھیتوں میں موجود ملبہ دیکھا جا سکتا ہے جبکہ ایک اور ویڈیو میں دیکھا جا سکتا ہے کہ ایک اڑنے والی چیز کو پہلے آسمان میں آگ لگتی ہے اور پھر وہ ایک کھلے کھیت میں گرتی ہے۔\nجسٹن کرمپ برطانوی فوج کے سابق افسر ہیں جو اب رسک انٹیلیجنس کمپنی سبیلائن چلاتے ہیں۔ انھوں نے بی بی سی ویرفائی سے بات کرتے ہوئے کہا کہ ویڈیو میں نظر آنے والا یہ ملبہ فرانسیسی میزائل کا لگتا ہے جو میراج دو ہزار اور رفال لڑاکا طیاروں، دونوں میں ہی استعمال ہوتا ہے۔\nسوشل میڈیا پر گردش کرنے والی ایک اور تصویر میں ایک لڑاکا طیارے کی ٹیل فن، جس پر بی ایس زیرو زیرو ون اور رفال لکھا ہوا ہے، دیکھی جا سکتی ہے۔\nبی بی سی ویریفائی نے اس تصویر کو جانچنے کے لیے گوگل ریورس امیج کا استعمال کیا تو معلوم ہوا کہ اس تصویر کا اس سے پہلے کوئی اور ورژن نہیں ہے۔\nواضح رہے کہ بدھ کی صبح انڈیا کی ریاست پنجاب میں بھٹنڈہ ضلع کے ایک گاؤں میں ملبہ ملنے کی اطلاعات سامنے آنے کے بعد بی بی سی پنجابی کے نامہ نگار راجیش کمار جب جائے حادثہ پر پہنچے تو انتظامیہ نے میڈیا کو تقریباً ایک کلومیٹر کے فاصلے پر روک دیا۔\nایک یوٹیوب ٹیوبر (جن کی شناخت سکیورٹی وجوہات کی بنا پر ظاہر نہیں کی جا رہی ہے) نے پولیس کو اس ملبے کے بارے میں مطلع کیا تھا اور انھوں نے بی بی سی پنجابی کو بتایا کہ کہ اگرچہ انھوں نے ویڈیو بنائی تھی لیکن انتظامیہ کی طرف سے ایڈوائزری جاری کرنے کے بعد انھوں نے اسے شائع کرنے سے گریز کیا۔\nان کے مطابق طیارے جیسا ملبہ بھٹنڈہ کے گاؤں اکلیان کلاں میں تھا اور اس کے کچھ حصے فرید کوٹ ضلع کے گاؤں کے کھیتوں میں بھی موجود ہیں۔\nبی بی سی پنجابی سے بات کرتے ہوئے انھوں نے بتایا کہ گاؤں کے ایک رہائشی کا فون آیا تھا جس کا گھر ملبے کی زد میں آ گیا جس کے بعد انھوں نے خود جا کر ملبہ دیکھا۔ ’ہم نے ان کے گھر کے صحن میں ملبہ اپنی آنکھوں سے دیکھا، کچھ فوٹیج موجود ہے لیکن ہم نے اسے کہیں جاری نہیں کیا۔‘ بی بی سی آزادانہ طور پر ان دعوؤں کی تصدیق نہیں کر سکتا۔\nانہوں نے کہا کہ ’ملبہ دیکھتے ہی میں نے اور میرے ایک ساتھی نے پولیس کے اعلیٰ افسران سے رابطہ کیا اور کچھ ہی دیر میں پولیس انتظامیہ وہاں پہنچ گئی اور علاقے کو سیل کر دیا گیا۔‘ ان کے مطابق میڈیا کو ایک کلومیٹر دور رہنے کو کہا گیا اور فرید کوٹ کی ضلعی انتظامیہ کی جانب سے میڈیا کوریج کے حوالے سے ایڈوائزری جاری کی گئی۔\n’انتظامیہ نے واٹس ایپ میسجز کے ذریعے ہدایات جاری کیں کہ ضلعی انتظامیہ یا پولیس انتظامیہ کی اجازت کے بغیر کوئی ویڈیو یا تصویر نہ چھاپی جائے اور نہ ہی سوشل میڈیا پر پوسٹ کی جائے۔‘\nڈی جی آئی ایس پی لیفٹیننٹ جنرل احمد شریف نے پریس کانفرنس کے دوران دعویٰ کیا کہ انڈین فضائیہ کے پانچ گرائے جانے والے طیاروں میں سے ’تین رفال طیارے تھے جبکہ ایک مگ 29 لڑاکا طیارہ اور ایک ایس یو طیارہ شامل ہے۔‘\nانھوں نے دعویٰ کیا کہ ’ایک لڑاکا ہیرون ڈرون بھی مار گرایا گیا ہے۔‘\nترجمان پاکستان فوج کے مطابق ’یہ طیارے عمومی طور پر انڈین پنجاب میں بھٹنڈہ، انڈیا کے زیر انتظام جموں میں، دو طیارے اونتی پور کے علاقے میں، ایک اکھنور اور ایک سری نگر میں مار گرایا گیا۔‘ ان میں لڑاکا ڈرون بھی شامل ہے۔\nاس پریس کانفرنس کے دوران انھوں نے دعویٰ کیا کہ انڈین لڑاکا طیاروں کو پاکستانی فضائیہ نے نشانہ بنایا۔\nان کا کہنا تھا کہ ’ان طیاروں کو اس وقت گرایا گیا جب انھوں نے پاکستان کے اوپر حملہ کیا۔ جب انھوں نے اپنے ہتھیار ریلیز کیے، اس کے بعد ہی ان کو انگیج کیا گیا اور ان پر فائر کیا گیا۔‘\nپاکستان فوج کے ترجمان نے یہ دعویٰ بھی کیا کہ ’افواج پاکستان انڈیا کے دس سے زیادہ طیاروں کو مار گرا سکتی تھیں لیکن ہم نے احتیاط کا مظاہرہ کیا۔‘\nلیفٹینینٹ جنرل احمد شریف نے دعویٰ کیا کہ ’اس دوران کسی بھی وقت میں انڈیا کے طیاروں کو پاکستان کی فضائی حدود میں داخل ہونے کی اجازت نہیں دی گئی۔ دوسری جانب ان کے مطابق پاکستانی طیارے بھی کسی وقت انڈیا کی فضائی حدود میں داخل نہیں ہوئے۔‘\nساتھ ہی ساتھ ڈی جی آئی ایس پی آر نے دعویٰ کیا کہ ’پاکستانی فضائیہ کے تمام طیارے مکمل طور پر محفوظ رہے۔‘\nواضح رہے کہ اس دعوے پر انڈیا کی فوج یا فضائیہ کی جانب سے اب تک کوئی ردعمل نہیں دیا گیا ہے اور نہ ہی انڈین افواج کے سوشل میڈیا پلیٹ فارمز پر اس بارے میں کوئی معلومات فراہم کی گئی ہیں۔\nانڈین فوج کی جانب سے حملے کے بارے میں پریس کانفرنس کے دوران بھی اس بارے میں کوئی بات نہیں کی گئی جب انڈیا کی جانب سے اہداف کو نشانہ بنانے کی تفصیلات فراہم کی گئیں۔\nاگرچہ انڈین حکومت کی جانب سے اب تک کسی قسم کی تصدیق یا تردید سامنے نہیں آئی ہے، بی بی سی نامہ نگار نے انڈیا کے زیرِ انتظام کشمیر کے علاقے پلوامہ کے قصبے پام پور میں گرنے والے ایک طیارے کے ملبے کو بلڈوزر کی مدد سے منتقل ہوتے ہوئے دیکھا۔\nبی بی سی کے نامہ نگار ریاض مسرور کے مطابق مقامی افراد نے بتایا کہ انھوں نے جیٹ بمباروں کی زوردار آوازوں کے بیچ ایک بڑے دھماکے کی آوار سنی۔ ریاض مسرور کے مطابق قصبے کے مختلف حصوں میں گرنے والے ایک جہاز کے ٹکروں کو جمع کیا جا رہا ہے۔\nان کا کہنا تھا کہ ملبے کے معائنے کے لیے انڈین ایئر فورس کی ایک ٹیم بھی جائے وقوعہ پر موجود ہے تاہم حکام کی جانب سے تاحال تصدیق نہیں کی گئی کہ یہ کون سا طیارہ تھا یا کس ملک کا تھا۔\nبی بی سی کے نمائندے کے مطابق جس مقام پر طیارہ گرا، اس جگہ کو رکاوٹیں کھڑی کر کے بند کر دیا گیا ہے اور کسی بھی شخص کو اس مقام تک جانے کی اجازت نہیں دی جا رہی۔\nبی بی سی کے نامہ نگار کا کہنا ہے کہ اس کے علاوہ جموں کے ضلع رام بن میں بھی منگل کی شب ایک طیارہ تباہ ہوا ہے۔\nضلع رام بن کے علاقے پنتھیال کے سرپنچ ظہور احمد نے بی بی سی کو بتایا کہ اُن کے گاؤں میں بدھ کی شب جیٹ طیاروں کی آواز کے ساتھ ہی ایک زوردار دھماکہ ہوا جس کے بعد وہ خود پولیس کے ہمراہ جائے واردات پر پہنچے۔\nنامہ نگار کے مطابق اس کے علاوہ انڈیا کی ریاست پنجاب کے ضلع بھٹنڈہ میں بھی طیارہ گرنے کی اطلاعات ہیں تاہم سرکاری طور پر اس کی تصدیق نہیں ہوئی ہے۔\nانڈین ذرائع ابلاغ کے مطابق یہ طیارہ اکلیان کلاں نامی گاؤں کے قریب گر کر تباہ ہوا اور اس واقعے میں کم از کم ایک شخص ہلاک اور نو زخمی ہوئے ہیں۔\nان طیاروں کی تباہی کے بارے میں بھی انڈین فضائیہ نے تاحال کوئی بیان جاری نہیں کیا ہے۔ انڈیا کے اخبار ’دی ہندو‘ کی جانب سے انڈین حکام کا حوالہ دیتے ہوئے خبر دی گئی کہ انڈیا کے زیر انتظام کشمیر میں تین طیارے گر کر تباہ ہوئے ہیں۔\nتاہم بعد میں ’دی ہندو‘ کی جانب سے سوشل میڈیا پلیٹ فارم سے یہ خبر ہٹاتے ہوئے لکھا گیا کہ ’ہم نے آپریشن سندور میں انڈین طیاروں کی شمولیت کے بارے میں پوسٹ ہٹا دی ہے کیوں کہ سرکاری طور پر اس کی تصدیق نہیں ہو سکی ہے۔‘\nبین الاقوامی خبر رساں ادارے رائٹرز کی جانب سے بھی خبر دی گئی کہ انڈیا کے زیر انتظام کشمیر سے چار سرکاری حکام نے بتایا کہ تین طیارے الگ الگ علاقوں میں گرے ہیں۔\nاس خبر میں یہ دعویٰ بھی کیا گیا کہ نام ظاہر نہ کرنے کی شرط پر حکام نے بتایا کہ ان طیاروں کے پائلٹس کو ہسپتال پہنچا دیا گیا ہے۔\nدوسری جانب سوشل میڈیا پر متعدد ویڈیوز بھی گردش کرتی رہیں جن میں طیاروں کا ملبہ دیکھا جا سکتا ہے تاہم بی بی سی ان ویڈیوز کی تصدیق نہیں کر سکتا۔\nحالیہ دعووں سے ایک بار پھر پلوامہ حملے کے بعد پاکستان اور انڈیا کی کشیدگی اور بالاکوٹ حملے کے ردعمل میں پاکستان کی جانب سے انڈین فضائیہ کے طیارے مار گرانے کے دعوے کی یاد تازہ ہوئی۔\nواضح رہے کہ 2019 میں جب انڈین فضائیہ نے پلوامہ حملے کے ردعمل میں پاکستان کے اندر بالاکوٹ میں مبینہ عسکریت پسندوں کے کیمپ پر حملہ کیا تھا تو ایک ہی دن بعد پاکستانی فضائیہ نے انڈیا کے زیرانتظام کشمیر میں جوابی کارروائی کی تھی جس کے بعد پاکستانی فوج نے انڈیا کے دو لڑاکا طیارے گرانے کا دعوی کیا تھا۔\nدوسری جانب انڈین فضائیہ نے دعوی کیا تھا کہ ان کی جانب سے پاکستانی فضائیہ کا ایک ایف سولہ طیارہ مار گرایا گیا ہے۔ اس دعوے کے حق میں انڈین فضائیہ نے ایک پریس کانفرنس بھی کی تھی۔\nانڈین فضائیہ کے حکام نے فضائی جھڑپ سے متعلق بیانات میں کہا تھا کہ پاکستانی طیاروں کا نشانہ بننے والے انڈین پائلٹ ونگ کمانڈر ابھینندن ورتھمان نے اپنا طیارہ گرنے سے قبل پاکستان کا ایک ایف 16 طیارہ مار گرایا تھا۔\nپاکستان نے اس دعوے کو متعدد بار مسترد کیا۔ ایسے میں امریکی جریدے فارن پالیسی کی خبر سامنے آئی کہ امریکہ کے محکمۂ دفاع کے اہلکاروں نے پاکستانی ایف 16 طیاروں کی گنتی کی اور وہ تعداد میں پورے تھے۔ اس کے بعد پاکستانی فوج کے ترجمان میجر جنرل آصف غفور نے کہا تھا کہ ’انڈیا کی جانب سے حملے اور اس کے اثرات کے بارے میں بھی دعوے جھوٹے ہیں اور وقت آ گیا ہے کہ انڈیا اپنی طرف ہونے والے نقصان بشمول پاکستان کے ہااتھوں اپنے دوسرے طیارے کی تباہی کے بارے میں سچ بولے۔‘\nپاکستان کا اب تک یہ دعویٰ ہے کہ 2019 میں انڈین فضائیہ کے دو طیارے گرائے گئے تھے جبکہ دوسری جانب انڈین صدر رام ناتھ کووند نے انڈین فضائیہ کے پائلٹ ابھینندن ورتھمان کو فروری 2019 میں ’پاکستانی فضائیہ کے ایف 16 طیارے کو مار گرانے پر‘ ملک کے تیسرے سب سے بڑے فوجی اعزاز ’ویر چکرا‘ سے نوازا تھا۔",
        "published_date": "Fri, 09 May 2025 03:07:08 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cglxl5rknego#2",
        "title": "پاکستان انڈیا کی جانب سے داغے گئے میزائلوں کو کیوں نہیں روک پایا؟",
        "link": "https://www.bbc.com/urdu/articles/cglxl5rknego",
        "image_url": "https://ichef.bbci.co.uk/news/1024/branded_urdu/7aba/live/56df6ff0-2bc9-11f0-93e7-1b1cba9c6689.jpg",
        "article": "اسرائیل کے معروف فضائی دفاعی نظام ’آئرن ڈوم‘ یا ’ڈیوڈ سلنگ‘ کے متعلق تو آپ جانتے ہوں گے جنھیں جدید میزائل شیلڈ کہا جاتا ہے۔ ایران کی جانب سے میزائل حملہ ہو، حماس کی جانب سے راکٹ داغے جائیں یا حوثی باغیوں کے طرف سے ڈرونز، جیسے ہی یہ اشیا اسرائیل کی فضائی حدود میں داخل ہوتی ہیں تو ان خودکار دفاعی نظاموں کی مدد سے انھیں فضا ہی میں تباہ کر دیا جاتا ہے۔\nجنگ کی صورتحال میں کسی بھی ملک کے لیے اس کا فضائی دفاعی نظام بہت اہمیت رکھتا ہے۔ اور دفاعی نظام میں میزائل شکن سسٹم کے ساتھ ساتھ دشمن کے جہازوں کو ٹریس اینڈ ٹریک کرنے والے ریڈار اور دیگر آلات بھی شامل ہوتے ہیں۔\nپاکستان، انڈیا کشیدگی سے متعلق تازہ ترین تفصیلات بی بی سی اُردو لائیو پیج پر\nمنگل اور بدھ کی درمیانی شب انڈیا کی جانب سے پاکستان اور اس کے زیر انتظام کشمیر میں ’آپریشن سندور‘ کے تحت متعدد مقامات پر 'دہشتگردوں کے ٹھکانوں پر' حملے کیے جانے کا دعویٰ کیا گیا اور یہ کہا گیا کہ کارروائی پہلگام میں 26 سیاحوں کی ہلاکت کے ذمہ داران کے خلاف تھی۔\nرات ایک بج کر پانچ منٹ سے ڈیڑھ بجے تک جاری رہنے والی اس کارروائی کے دوران پاکستانی فوج کے مطابق پاکستان اور اس کے زیر انتظام کشمیر میں مساجد اور عام شہریوں کو نشانہ بنایا گیا۔\nاگرچہ انڈیا کی جانب سے یہ نہیں بتایا کہ گیا کہ ان حملوں میں کس قسم کے ہتھیاروں سے حملہ کیا گیا تاہم پاکستانی فوج کے ترجمان لیفٹیننٹ جنرل احمد شریف چوہدری کا کہنا ہے کہ انڈیا نے چھ مقامات پر مختلف اسلحہ استعمال کرتے ہوئے مجموعی طور پر 24 حملے کیے ہیں۔\nپاکستانی فوج کے ترجمان نے یہ بھی دعویٰ کیا ہے کہ انڈیا کے میزائل حملوں کے بعد جوابی کارروائی میں پاکستان نے انڈین فضائیہ کے پانچ جنگی طیارے اور ایک ڈرون مار گرائے ہیں۔\nواضح رہے کہ یہ پہلا موقع نہیں جب انڈیا کی جانب سے کوئی میزائل پاکستان سرزمین پر آ گرا ہو۔ مارچ 2022 میں بھی انڈیا کی جانب سے ایک براہموس میزائل پاکستان کے صوبہ پنجاب کے شہر میاں چنوں کے قریب آ گرا تھا۔ تاہم اس میزائل حملے میں کوئی جانی نقصان نہیں ہوا تھا۔\nاگرچہ انڈیا نے اس واقعے کے متعلق جاری بیان میں کہا تھا کہ یہ میزائل حادثاتی طور پر پاکستان کی طرف داغا گیا تھا۔ جبکہ پاکستانی فوج کے شعبہ تعلقات عامہ آئی ایس پی آر کے ڈائریکٹر جنرل بابر افتخار نے ذرائع ابلاغ کو تفصیلات سے آگاہ کرتے ہوئے بتایا تھا پاکستان حدود میں داخل ہونے والا 'انڈین پروجیکٹائل' زمین سے زمین تک مار کرنے والا سپرسونک میزائل تھا۔\nپاکستان نے دعویٰ کیا تھا کہ ابتدائی جانچ پڑتال سے معلوم ہوا کہ یہ میزائل سپرسونک کروز میزائل تھا جو آواز کی رفتار سے تین گنا فاصلہ طے کرنے کی صلاحیت رکھتا ہے اور یہ پاکستان کی حدود میں تین منٹ 44 سیکنڈ تک رہنے کے بعد گر کر پاکستان کی سرحد میں 124 کلومیٹر اندر آ کر تباہ ہوا۔\nپاکستانی عسکری ذرائع نے یہ بھی دعویٰ کیا تھا کہ پاکستان کے ایئر ڈیفنس سسٹم نے اس میزائل کی نگرانی تب سے شروع کر دی تھی جب اسے انڈیا کے شہر سرسا سے داغا گیا تھا۔ اس کی پرواز کے مکمل دورانیے کا مسلسل جائزہ لیا گیا۔\nسنہ 2019 میں بالاکوٹ حملے اور انڈین طیارہ گرائے جانے کے بعد دونوں ملکوں نے نیا دفاعی سازو سامان خریدا ہے۔ جیسے انڈین ایئر فورس کے پاس اب 36 فرانسیسی ساختہ رفال جنگی طیارے ہیں۔ پاکستانی فوج کا دعویٰ ہے کہ انھوں نے حالیہ حملے میں جوابی کارروائی کے دوران دو رفال طیارے مار گرائے ہیں تاہم انڈیا نے اس کی تصدیق نہیں کی ہے۔ جبکہ لندن میں قائم انٹرنیشنل انسٹیٹیوٹ آف سٹریٹیجک سٹڈیز کے مطابق اسی دورانیے میں پاکستان نے چین سے کم از کم 20 جدید جے 10 جنگی طیارے حاصل کیے ہیں جو کہ پی ایل 15 میزائلوں سے لیس ہیں۔\nجہاں تک ایئر ڈیفنس کی بات ہے تو سنہ 2019 کے بعد انڈیا نے روسی ایس 400 اینٹی ایئرکرافٹ میزائل سسٹم حاصل کیا جبکہ پاکستان کو چین سے ایچ کیو 9 فضائی دفاعی نظام ملا۔\nریڈیو پاکستان کے مطابق پاکستانی فضائیہ نے ایک حالیہ بیان میں کہا ہے کہ اس کی فضائی دفاعی صلاحیتوں میں 'ایڈوانسڈ ایریل پلیٹ فارمز، ہائی ٹو میڈیم ایلٹیٹوڈ ایئر ڈیفنس سسٹم، بغیر پائلٹ کامبیٹ ایریل وہیکلز، سپیس، سائبر، الیکٹرانک وارفیئر اور مصنوعی ذہانت سے چلنے والے سسٹمز موجود ہیں۔'\nانڈیا کے پاکستان پر اس حملے کے بعد چند اہم سوالات پیدا ہوئے ہیں کہ کیا پاکستان کا فضائی دفاعی نظام انڈیا کی جانب سے آنے والے میزائلوں کو بڑی حد تک روکنے کی صلاحیت رکھتا ہے؟ اور یہ کہ پاکستان انڈین فضائی حدود سے داغے گئے میزائلوں کو ہدف تک پہنچنے سے قبل فضا میں ہی تباہ کیوں نہیں کر پایا؟\nپاکستان فضائیہ کے سابق وائس ایئر مارشل اکرام اللہ بھٹی نے اس بارے میں بی بی سی سے بات کرتے ہوئے کہا کہ پاکستان کا فضائی دفاعی نظام کے پاس یہ صلاحیت ہے کہ وہ زمین سے زمین پر کم فاصلے، درمیانے فاصلے اور طویل فاصلے تک مار کرنے والے کروز اور بیلسٹک میزائلوں کو روک سکے۔\nانھوں نے بتایا کہ پاکستان نے اپنے دفاعی نظام میں چینی ساختہ ایچ کیو 16 ایف ای ڈیفنس سسٹم سمیت مختلف میزائل سسٹمز کو شامل کیا ہے جو پاکستان کو جدید دفاعی میزائل نظام کی صلاحیت فراہم کرتے ہیں اور یہ زمین سے زمین مار کرنے والے میزائل، کروز میزائلوں اور جنگی جہازوں کے خلاف مؤثر ہے۔ تاہم اگر فضا سے زمین پر مار کرنے والے میزائل کو انٹرسیپٹ (روکنے) کرنے کی بات جائے تو ایسا دفاعی نظام موجود نہیں ہے۔\nسابق ایئر کموڈور عادل سلطان نے اس بارے میں بی بی سی سے بات کرتے ہوئے کہا کہ دنیا میں فول پروف سیکورٹی فراہم کرنے والا ایسا کوئی دفاعی نظام نہیں بنا، خاص کر ایسی صورتحال میں جس میں پاکستان اور انڈیا جیسے ممالک جن کی سرحدیں آپس میں ملتی ہیں اور بعض مقامات پر یہ فاصلہ محض چند میٹر کا رہ جاتا ہے، ایسے میں فضا سے زمین پر کیے جانے والے میزائل حملوں کو سو فیصد روکنا یقیناً ناممکن ہے۔\nان کا کہنا تھا کہ ہر دفاعی نظام کی صلاحیت کی ایک حد ہوتی ہے کہ اگر بیک وقت مختلف قسم کے متعدد میزائل فضا میں مختلف سمت سے داغے جاتے ہیں تو وہ کس قسم کے میزائلوں کو روکے گا۔\nان کا کہنا تھا کہ بالاکوٹ حملے کے بعد پاکستان نے متعدد جدید میزائل اور ریڈار نظام شامل کیے ہیں اور اپنی دفاعی صلاحیت کو بہتر بنایا ہے۔\nان کا کہنا تھا اگرچہ یہ جدید دفاعی نظام بہت حد تک مؤثر ہوتے ہیں تاہم یہ ممکن نہیں کہ آپ ڈھائی ہزار سے زائد کلومیٹر طویل مشرقی سرحد پر کوئی ایسا ایئر ڈیفنس سسٹم لگائیں جو سو فیصد یہ ممکن بنائے کہ کوئی میزائل وہاں سے داخل نہ ہو سکے۔ \nعادل سلطان کے مطابق ایسا کرنے کے لیے اربوں ڈالرز درکار ہوں گے اور وہ سرحدوں کی انتہائی قربت کی وجہ سے اتنا کارآمد بھی نہیں ہو گا۔ ان کا یہ بھی دعویٰ تھا کہ انڈیا کے پاس بھی ایسی کوئی صلاحیت نہیں ہے۔\nاکرام اللہ بھٹی کا کہنا تھا کہ اگر ہم چھ مئی کی شب کے واقعے کی بات کریں تو اس میں ہمیں کچھ باتوں کو سمجھنا ہو گا۔\nان کا کہنا تھا کہ ممکنہ طور پر انڈیا کی جانب سے یہ میزائل فضا سے زمین پر داغے گئے ہیں اور اگر ہم فضا سے زمین پر مار کرنے والے میزائلوں کی بات کریں تو یہ آج کل یہ بہت جدید ہو گئے ہیں۔\n’اُن کی رفتار بہت تیز ہو گئی ہے جو ماک تھری (3675 کلومیٹر فی گھنٹہ) سے ماک نائن (11025 کلومیٹر فی گھنٹہ) تک جاتی ہیں اور اتنے تیز رفتار میزائل کو روکنے یا انٹرسیپٹ کرنے کی صلاحیت امریکہ، روس اور چین سمیت کسی بھی ملک کے پاس نہیں ہے۔‘\nان کا کہنا تھا کہ فضا سے فائر کیے جانے والے میزائل کو روکنے میں ایک اور مشکل یہ بھی ہے کہ ان کا پرواز کا دورانیہ بہت کم ہوتا ہے اور آپ کے پاس ردعمل کرنے کا وقت بہت محدود ہوتا ہے جبکہ اس کے برعکس زمین سے زمین پر مار کرنے والے میزائل کو روکا جا سکتا ہے کیونکہ اُن کی پرواز کا دورانیہ زیادہ ہوتا ہے۔\nسابق ائیر وائس مارشل کا یہ بھی کہنا تھا کہ انڈیا کے پاس بھی یہ دفاعی صلاحیت نہیں کہ اگر پاکستان فضا سے زمین پر کوئی میزائل داغے تو وہ اسے روک پائے۔\nاُن کا کہنا تھا کہ اگر گذشتہ شب کے واقعے کی بات کریں تو ایسا ہی معاملہ تھا کہ پاکستان کے پاس ردعمل کا وقت بہت محدود تھا اور یہ میزائل چند ہی لمحوں میں پاکستان میں آ گرے۔\nپاکستانی فضائیہ کے سابق ایئر کموڈور عادل سلطان کا اس بارے میں کہنا تھا کہ دنیا کا کوئی بھی دفاعی نظام ایسا نہیں جو جغرافیائی طور پر ساتھ جڑے حریف ممالک کی حملوں کو سو فیصد تک روک سکے۔\nان کا کہنا تھا کہ تاہم یہ نقصان کو کم کر سکتا ہے۔ ان کا کہنا تھا کہ ایسے نظام میں دفاع کے لیے حملے کی نوعیت بھی اہم ہے۔ اگر بیک وقت فضا سے زمین پر مار کرنے والے میزائل مختلف اطراف سے فائر کیے جاتے ہیں تو اس میں ان کی ریڈار پر نشاندہی کرنا اور فوری ردعمل دینا کچھ مشکل ہوتا ہے۔\nجبکہ اگر زمین سے زمین پر مار کرنے والے میزائلوں یا کروز میزائلوں کی بات کی جائے تو ان کی ڈپلوائمنٹ کا علم ہوتا ہے اور آپ ان کے فلائیٹ پاتھ یا کوریڈور کو کور کر سکتے ہیں۔\nان کا کہنا تھا کہ جیسا کہ پاکستان کے وزیر خارجہ اسحاق ڈار نے بتایا کہ انڈیا کی جانب سے اس حملے میں 70 کے قریب طیاروں نے حصہ لیا تو ایسی بڑی کارروائی میں اگر آٹھ نو میزائل زمین پر آ گئے تو یہ جنگی صورتحال میں معمول کی بات ہے۔\nاگرچہ ان چند بموں کے گرنے سے انسانی جانوں کا ضیاع ہوا ہے مگر جیسا انڈیا نے بڑے پیمانے پر یہ کارروائی کی تھی ایسے میں یقیناً کچھ فیک اٹیک ہوں گے تو ان چند میزائلوں کا گرنا جنگی اعتبار سے غیر معمولی نہیں۔\nپاکستانی فوج نے دعویٰ کیا ہے کہ انڈین حملوں کے ردعمل میں پاکستانی فضائیہ نے انڈیا کے پانچ طیارے اور ایک جنگی ڈرون مار گرایا ہے، انڈیا نے فی الحال اس کی تصدیق نہیں کی ہے۔ \nاس بارے میں بات کرتے ہوئے ائیر وائس مارشل اکرام اللہ بھٹی کا کہنا تھا کہ یہ ایک ٹیکٹیکل معاملہ ہے اور ہر فضائی ماہر کی اس پر رائے مختلف ہو سکتی ہے۔ کیونکہ ائیر فائٹ کی صورتحال میزائل حملوں کے کافی مختلف ہوتی ہے۔\nانھوں نے کہا کہ جب کسی بھی ملک کی فضائیہ کسی دوسرے ملک پر جہازوں سے میزائل فائر کرتی ہے تو اس کا مطلب ہوتا ہے کہ جنگ شروع ہو گئی اور اِس کے بعد اس ملک کی فضائیہ وہاں رکتی نہیں بلکہ وہاں سے آگے بڑھتی ہے کیونکہ وہاں رکنا انتہائی غیر دانشمندانہ ہوتا ہے وہ بھی ایسے وقت میں جب دشمن کے جہاز بھی فضا میں ہوں۔ \nانھوں نے کہا کہ انڈین میڈیا میں ایسی خبریں بھی آئی ہیں کہ انڈین جہاز پاکستانی فضائی حملے کے خلاف دفاعی حکمت عملی کے تحت فلیئر فائر استعمال کر رہے تھے لیکن یہ دفاعی حکمت عملی وہاں کارآمد ہوتی ہے جہاں انفراریڈ گائیڈڈ میزائل آپ پر 15 سے 20 کلومیٹر سے فائر کیا گیا ہو۔ یہ دفاعی حکمت عملی ریڈار گائیڈڈ میزائل کے خلاف کام نہیں کرتی۔ ان کا کہنا تھا کہ لگتا یہ ہے کہ انڈیا کو یہ اندازہ نہیں تھا کہ پاکستان ان پر ان کی فضائی حدود کے اندر ہی کوئی کارروائی کرے گا۔\nائیر کموڈور عادل سلطان کا کہنا تھا کہ لڑاکا طیاروں کی فضا میں لڑائی کی صورتحال بہت مختلف ہوتی ہے۔ اگر زمین سے فضا میں مار کرنے، یا زمین سے زمین سے مار کرنے کے دفاعی نظام میں آپ کو ان میزائلوں کی صلاحیت، داغے جانے کے ممکنہ مقام، اور پرواز کے ممکنہ پاتھ کا علم ہوتا ہے مگر فضا میں لڑائی میں ہم کو علم نہیں کہ کہاں سے کیا فائر کیا جا سکتا ہے اور آپ کو ہر طرف سے خود کو کور کرنا ہوتا ہے۔\nان کا کہنا تھا کہ پاکستان کے پاس فضا سے فضا میں مار کرنے والے میزائل پی ایل 15 بہت جدید ہتھیار ہیں جو چین سے حاصل کیے گئے ہیں اور یہ اپنی فضائی حدود میں 150 سے سرحد کے پار 50 کلومیٹر سے زائد تک مار کرنے کی صلاحیت رکھتے ہیں اور انڈیا کے جنگی طیاروں کی تباہی میں ایسا ہی ہوا ہے۔",
        "published_date": "Thu, 08 May 2025 05:05:42 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cwyn71zr29vo#2",
        "title": "پاکستان میں گرایا گیا اسرائیلی ساختہ ہروپ ڈرون کیا ہے اور فضا میں اس کی نشاندہی کرنا مشکل کیوں ہے؟",
        "link": "https://www.bbc.com/urdu/articles/cwyn71zr29vo",
        "image_url": "https://ichef.bbci.co.uk/news/1024/branded_urdu/3b30/live/6aa80eb0-2c06-11f0-8da1-ad2bbee6cda5.jpg",
        "article": "پاکستان اور اس کے زیرِ انتظام کشمیر کے متعدد علاقوں پر انڈیا کے میزائل حملوں کے تقریباً 36 گھنٹوں کے بعد ایک بار پھر دونوں ممالک کے درمیان کشیدگی اس وقت بڑھی جب انڈیا کی جانب سے پاکستان کے مختلف شہروں میں دراندازی کی کوشش کے دوران پاکستانی فوج نے متعدد ڈرونز مار گرانے کا دعویٰ کیا۔\nجمعرات کو پاکستانی فوج کی جانب سے جاری کیے جانے والے ایک بیان میں دعویٰ کیا گیا ہے کہ اب تک سافٹ کِل (تکنیکی طریقے سے) اور ہارڈ کِل (ہتھیاروں کے ذریعے) سے 25 اسرائیلی ساخت کے ہیروپ ڈرونز کو مار گرایا گیا ہے۔\nاس سے قبل پاکستانی فوج کے ترجمان کا کہنا تھا کہ 'انڈیا نے پاکستانی حدود کی دوبارہ خلاف ورزی کرتے ہوئے لاہور، گوجرانوالہ، چکوال، اٹک، راولپنڈی، بہاولپور، میانو چھور اور کراچی کی جانب ڈرون بھیجے، جنھیں تباہ کر دیا گیا۔'\nدوسری جانب پاکستان کی جانب سے انڈیا پر ڈرونز کے ذریعے دراندازی کرنے اور اس دوران متعدد ڈرونز گرانے کے دعوے کے بعد انڈیا کا کہنا ہے کہ یہ کارروائی پاکستان کی بدھ اور جمعرات کی درمیانی شب انڈین تنصیبات کو نشانہ بنانے کی کوشش کا جواب تھا۔\nانڈیا کی وزاتِ دفاع کی جانب سے جمعرات کو جاری کیے گئے بیان میں الزام عائد کیا گیا ہے کہ سات اور آٹھ مئی کی درمیانی شب پاکستان نے ڈرونز اور میزائلوں کی مدد سے شمالی اور مغربی انڈیا میں متعدد عسکری اہداف کو نشانہ بنانے کی کوشش کی۔\nانڈیا کا کہنا ہے کہ پاکستان نے جن مقامات پر اہداف کو نشانہ بنانے کی کوشش کی ان میں آونتیپورہ، بھٹنڈہ، چندی گڑھ، نال، پھالودی، اترلائی اور بھوج شامل ہیں۔\nبیان میں یہ دعویٰ بھی کیا گیا ہے 'پاکستانی حملے کے جواب میں انڈین فوج نے پاکستان میں ایئر ڈیفینس ریڈارز اور دفاعی نظام کو نشانہ بنایا اور یہ کہ انڈیا کا جواب پاکستان کے اقدام کا اسی شعبے میں اسی شدت سے دیا گیا جواب ہے۔'\nانڈیا نے یہ بھی دعویٰ کیا ہے کہ اس کارروائی میں لاہور میں موجود ایک ایئر ڈیفینس سسٹم ناکارہ بنا دیا گیا۔\nپاکستانی فوج یا حکومت کی جانب سے تاحال انڈین دعوؤں پر کوئی ردعمل سامنے نہیں آیا تاہم جمعرات کی دوپہر پاکستانی فوج کے ترجمان نے جن علاقوں میں انڈین ڈرونز گرانے کا دعویٰ کیا تھا ان میں لاہور بھی شامل تھا۔\nاس سب میں ہم یہ جاننے کی کوشش کرتے ہیں کہ ہروپ ڈرونز کیا ہیں؟ ریڈار پر ان کی نشاندہی مشکل کیوں ہے؟ اور انڈیا کا پاکستان میں ڈرونز بھیجنے کا مقصد کیا ہو سکتا ہے؟\nہروپ دراصل ایک اسرائیلی ڈرون ہے جسے اسرائیل ایروسپیس انڈسٹریز (آئی اے آئی) کے ایم بی ٹی میزائل ڈویژن نے بنایا ہے۔\nآئی اے آئی کی ویب سائٹ پر موجود معلومات کے مطابق ہروپ ہائی لیول اہداف جیسے کہ جنگی کشتیوں، کمانڈ پوسٹس، سپلائی ڈپو، ٹینکس اور ایئر ڈیفینس سسٹمز کو نشانہ بنانے کی صلاحیت رکھتا ہے۔\nآئی اے آئی کے مطابق ہروپ ڈرون کسی بھی علاقے میں تقریباً نو گھنٹوں تک اپنے ہدف کا پیچھا کرنے اور اس کو نشانے بنانے کی صلاحیت بھی رکھتا ہے۔\n'ہروپ میں گائیڈڈ ویپن سسٹم نصب ہوتا ہے جس کا مشن اس کا آپریٹر کنٹرول کرتا ہے اور ضرورت پڑنے پر اس مشن کا اختتام بھی کیا جا سکتا ہے۔'\nویپنز سسٹم پر ریسرچ کرنے والے ادارے آٹومیٹڈ ڈیسیژن ریسرچ کے مطابق ہروپ ڈرون کی رفتار 225 ناٹس ہے اور یہ اپنے آپریٹر سے تقریباً ایک ہزار کلومیٹر دور تک پرواز کر سکتا ہے جبکہ اس میں 23 کلوگرام تک دھماکہ خیز مواد لے جانے کی بھی صلاحیت موجود ہے۔\nہروپ ڈرونز کو کسی لانچر کی مدد سے ہوا میں چھوڑا جاتا ہے۔ اس میں الیکٹرو آپٹیکل سینسرز نصب ہیں جو کسی بھی ’حرکت کرتے ہدف‘ کی نگرانی کرنے کے ساتھ ساتھ ریڈارز کو بند کرنے کی صلاحیت رکھتے ہیں۔ \nہروپ ڈرون کو کسی بھی مشتبہ بیلسٹک میزائل سائٹ پر میزائل سائلوز کو نشانہ بنانے کے لیے بھی استعمال کیا جا سکتا ہے۔\nیاد رہے کہ انڈیا گذشتہ کئی برسوں سے اسرائیل سے دفاعی مصنوعات خرید رہا ہے۔ \nخبر رساں ادارے روئٹرز کے مطابق گذشتہ انڈیا ایک دہائی میں دو ارب 90 کروڑ ڈالر کا عسکری ساز و سامان بشمول ریڈارز، جاسوسی کا ساز و سامان، ڈرونز اور میزائل اسرائیل سے خرید چکا ہے۔\nاس بارے میں ایروناٹیکل انجینئرنگ کے ماہر اور پاکستان فضائیہ کے سابق ائیر وائس مارشل اسد اکرام نے بی بی سی سے بات کرتے ہوئے کہا کہ اس طرح کے چھوٹے ڈرونز کو یقیناً ریڈارز پر تلاش کرنا اس لیے مشکل ہوتا ہے کیونکہ یہ زیادہ بلندی پر پرواز نہیں کرتے اور اس میں ریڈارز کو جام کرنے کی صلاحیت بھی موجود ہوتی ہے۔\nان کا کہنا تھا کہ امریکہ اور اسرائیل جیسے ممالک بھی ایسے چھوٹے ڈرونز کو دراندازی سے روکنے میں مشکل کا سامنا کرتے ہیں۔\nان کا کہنا تھا کہ ’یہ نہیں کہا جا سکتا کہ یہ ڈرونز ریڈار پر بالکل نظر نہیں آتے، یہ بالکل نظر آتے ہیں اور ان کو مار گرانے کے لیے صورتحال کے مطابق مختلف عسکری حکمت عملی اپنائی جاتی ہے۔‘\nانھوں نے کہا کہ ’اگر ہم آج کے واقعے کی بات کریں تو اس وقت گراؤنڈ پر موجود حکام ہی یہ بہتر بتا سکتے ہیں کہ انھوں نے ان کو مار گرانے کے لیے کن عسکری حکمت عملی کا انتخاب کیا ہے۔‘\nپاکستانی فضائیہ کے ریٹائرڈ ایئر کموڈور اور اسلام آباد کی ایئر یونیورسٹی سے منسلک ڈاکٹر عادل سلطان کہتے ہیں کہ ظاہری طور پر 'انڈیا کا ڈرون بھِیجنے کا مقصد پاکستان کو تنگ کرنا یا عوام میں خوف پیدا کرنا لگتا ہے۔'\nانھوں نے بی بی سی اردو کو بتایا کہ انڈین ڈرونز سے پاکستان کا زیادہ نقصان نہیں ہوا ہے اور 'انڈیا کا مقصد صرف ان حملوں سے اپنے لوگوں کو خوش کرنا ہے۔'\nائیر وائس مارشل ریٹائرڈ اسد اکرام کا اس بارے میں کہنا تھا کہ 'بظاہر ایسا لگتا ہے کہ انڈیا نے ان ڈرونز کو پاکستان کی عسکری تنصیبات کی نگرانی کے لیے بھیجا ہے۔\nانھوں نے مزید کہا کہ 'ان ڈرونز کو پاکستان بھیجنے کا مقصد پاکستان کے ریڈار سسٹمز اور ایئر ڈیفنس سسٹمز کے فٹ پرنٹس حاصل کرنا ہو سکتا ہے۔'\nخیال رہے پاکستان نے دعویٰ کیا ہے کہ اس نے رافیل طیاروں سمیت انڈیا کے پانچ لڑاکا طیارے اور ایک ڈرون مار گرائے ہیں۔\nڈاکٹر عادل سلطان اس کا حوالہ دیتے ہوئے کہتے ہیں کہ انڈیا سمجھ گیا ہے کہ 'وہ اپنی مہنگی جنگی مشینری سے پاکستان پر حملہ نہیں کر سکتا اور اسی لیے اب وہ ڈرونز کا استعمال کر رہا ہے۔'\nسوشل میڈیا پر یہ اطلاعات بھی چل رہی تھیں کہ انڈیا نے ڈرونز کے ذریعے پاکستان کے ایئر ڈیفینس سسٹم کو نشانہ بنایا ہے۔ تاہم ڈاکٹر عادل سلطان کا دعویٰ ہے کہ 'انڈیا کی جانب سے بھیجے گئے ڈرون کسی بھی ایئر ڈیفینس سسٹم کو تباہ کرنے کی صلاحیت نہیں رکھتے۔'\nانھوں نے کہا کہ 'اس طرح کے ڈرونز میں دو، تین کلو دھماکہ خیز مواد نصب کیا جاتا ہے اور یہ کہیں بھی گر کر پھٹ سکتے ہیں۔ ان میں روٹرز اور بلیڈ بھی نصب ہوتے ہیں جس سے نقصان ہو سکتا ہے۔'\nڈرونز نہ صرف جدید دور کی جنگوں میں دشمن پر حملوں کے لیے استعمال ہوتے ہیں بلکہ ان سے جاسوسی بھِی کی جاتی ہے۔\nڈاکٹر عادل سلطان کہتے ہیں کہ ڈورنز کا پہلا مقصد تو جاسوسی کرنا ہی ہوتا ہے لیکن انڈیا نے جو ڈرونز بھیجے ہیں وہ 'آرٹیفشل انٹیلیجنس سے چلنے والے نہیں لگتے اور نہ ہی ان میں کیمرے نصب نظر آئے۔'\n'میرا  نہیں خیال کے یہ ڈرونز ریئل ٹائم میں کوئی انفارمیشن بھیجنے کی صلاحیت رکھتے ہیں۔'\nانڈیا کی جانب سے پاکستان میں ڈرونز کے ذریعے دراندازی کی کوشش اور پاکستانی فوج کی جانب سے انھیں مار گرانے پر بی بی سی کے نامہ نگار نیاز فاروقی سے بات کرتے ہوئے انڈین فوج کے سابق بریگیڈیئر راہول بھونسلے کہتے ہیں کہ ’فی الحال یہ بتانا مشکل ہے کہ یہ ڈرونز ہتھیاروں یا دھماکہ خیز مواد سے لیس تھے یا محض نگرانی کرنے والے تھے۔‘\nوہ کہتے ہیں کہ ’ممکنہ طور پر انڈیا نے ڈرونز کو نگرانی کے لیے، پاکستان کی مستقبل کی منصوبہ بندی جاننے کے لیے یا انڈین حملوں میں ہونے والے نقصان کی تشخیص کے لیے بھیجا ہو گا۔‘\nوہ کہتے ہیں کہ جیسا کے پاکستانی فوج نے ان ڈرونز کے گرنے سے کم از کم ایک شخص کے ہلاک اور متعدد شہریوں کے زخمی ہونے کا بتایا ہے کہ تو یہ واضح نہیں ہے کہ یہ ڈرونز مسلح تھے یا ایسا ڈرون کے گولہ بارود سے ہوا۔\nوہ کہتے ہیں کہ اگر نگرانی کرنے والے ڈرون نیچے گرتے ہیں تو زمین پر ان کا زیادہ اثر نہیں ہوتا ہے لیکن ان کے گرنے کی رفتار کی وجہ سے جانی نقصان ہو سکتا ہے۔",
        "published_date": "Thu, 08 May 2025 13:03:57 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c30q4gd37evo#4",
        "title": "غزہ پر ’قبضے‘ کے اسرائیلی منصوبے کے بعد جنگ بندی پر بات چیت کی کوئی وجہ باقی نہیں رہی: حماس",
        "link": "https://www.bbc.com/urdu/articles/c30q4gd37evo",
        "image_url": "https://ichef.bbci.co.uk/news/1024/branded_urdu/4428/live/6c751530-2a53-11f0-b06b-65a32b612cac.jpg",
        "article": "اسرائیل کی جانب سے غزہ میں کارروائیوں کا دائرہ وسیع کرنے اور غزہ پر غیرمعینہ مدت کے لیے قبضہ کرنے کا منصوبہ سامنے آنے کے بعد حماس کے ایک سینیئر رہنما نے کہا ہے کہ اب غزہ میں جنگ بندی اور یرغمالیوں کی رہائی کے نئے معاہدے پر بات چیت کرنے کی کوئی وجہ باقی نہیں رہی ہے۔\nباسم نعیم نے بی بی سی کو بتایا کہ ان کی تنظیم اسرائیل کی نئی تجاویز پر بات نہیں کرے گا جسے انھوں نے ’بھوکا مارنے کی جنگ‘ قرار دیا ہے۔\nاسرائیل کا کہنا ہے کہ اس نئے منصوبے کا مقصد حماس کی قید میں موجود یرغمالیوں کی واپسی اور ’حماس کو ٹکڑے ٹکڑے کرنا اور ایک فیصلہ کن شکست دینا‘ ہے۔\nاسرائیل کی سکیورٹی کابینہ نے پیر کو حماس کے خلاف اپنی فوجی کارروائی کو وسعت دینے کے منصوبے کی منظوری دی تھی جس میں غزہ پر 'قبضہ' شامل ہے۔\nاس منصوبے کے تحت غزہ کے 21 لاکھ فلسطینیوں کو جنوب کی طرف منتقل کرنے کے بارے میں بھی کہا  گیا ہے جس سے انسانی بحران مزید سنگین ہو سکتا ہے۔\nاسرائیلی حکام کا کہنا ہے کہ وزیر اعظم بنیامن نتن یاہو نے اس کو ’شاندار منصوبہ‘ قرار دیا ہے کیونکہ یہ حماس کو شکست دینے کے مقاصد حاصل کرنے کے ساتھ ساتھ باقی ماندہ یرغمالیوں کی رہائی کو ممکن بنائے گا۔\nاسرائیلی کابینہ نے اصولی طور پر پرائیویٹ کمپنیوں کے ذریعے انسانی امداد کی فراہمی اور تقسیم کے منصوبے کی بھی منظوری دی ہے جس سے اقوام متحدہ کے مطابق دو ماہ کی ناکہ بندی ختم ہو جائے گی جس سے غزہ میں خوراک کی شدید قلت پیدا ہو گئی ہے۔\nاقوام متحدہ اور دیگر امدادی اداروں نے کہا ہے کہ یہ تجویز بنیادی انسانی ہمدری کے اصولوں کی خلاف ورزی ہے اور وہ اس میں تعاون نہیں کریں گے۔\nاقوامِ متحدہ کے علاوہ برطانیہ اور فرانس نے بھی اسرائیلی منصوبے پر تنقید کی ہے جبکہ حماس کا کہنا ہے کہ اسرائیلی کا منصوبہ 'سیاسی بلیک میلنگ' کے مترادف ہے۔\nاسرائیلی وزیر اعظم بنیامن نتن یاہو کی سکیورٹی کابینہ نے اتوار کی شام کو غزہ پر کارروائی کرنے سے متعلق معاملات پر ملاقات کی تھی۔ اسرائیل کی جانب سے دو ماہ کی جنگ بندی کے خاتمے کے بعد 18 مارچ سے یہ کارروائی دوبارہ شروع ہوئی ہے۔\nایک اسرائیلی سرکاری اہلکار نے پیر کو میڈیا کو بریفنگ دیتے ہوئے کہا کہ وزرا نے اسرائیلی فوج کے چیف آف سٹاف لیفٹیننٹ جنرل ایال ضمیر کی طرف سے 'غزہ میں حماس کو شکست دینے اور یرغمالیوں کی واپسی' کے لیے تجویز کردہ منصوبے کی منظوری کے لیے متفقہ طور پر ووٹ دیا۔\nسرکاری اہلکار نے بتایا کہ ' اس منصوبے میں دیگر چیزوں کے علاوہ، غزہ کی پٹی پر قبضہ اور علاقوں پر انتظام سنبھالنا، غزہ کی آبادی کو اپنے دفاع کے لیے جنوب میں منتقل کرنا، حماس کو انسانی ہمدردی کے تحت امداد کی تقسیم کی صلاحیت سے محروم کرنا اور حماس کے خلاف طاقتور حملے شامل ہوں گے۔'\nاسرائیلی میڈیا نے رپورٹ کیا کہ اس منصوبے میں مہینوں لگیں گے اور پہلے مرحلے میں غزہ کے اضافی علاقوں پر قبضہ اور علاقے کی سرحدوں کے ساتھ ساتھ اسرائیل کے نامزد کردہ 'بفر زون' کی توسیع شامل ہے۔ اس کا مقصد اسرائیل کو حماس کے ساتھ نئی جنگ بندی اور یرغمالیوں کی رہائی کے معاہدے پر بات چیت میں اضافی فائدہ دینا ہے۔\nسکیورٹی کابینہ کے رکن زیو ایلکن نے اسرائیلی کے سرکاری ٹی وی کان کو بتایا کہ صدر ٹرمپ کے 13 سے 16 مئی کے مشرق وسطیٰ کے دورے کے اختتام سے قبل 'اگر حماس سمجھتی ہے کہ ہم سنجیدہ ہیں تو ایک یرغمالی کی رہائی کے لیے 'اب بھی امکان' موجود ہے۔'\nاتوار کو بحری اڈے کے دورے کے دوران لیفٹیننٹ جنرل ضمیر نے خصوصی دستوں کو بتایا کہ 'غزہ میں اپنے آپریشن کو مضبوط اور وسعت دینے کے لیے' دسیوں ہزار ریزرو فوج کو بلایا جا رہا ہے۔\nان کا کہنا تھا کہ 'ہم اپنے لوگوں کو گھر واپس لانے اور حماس کو شکست دینے کے مقصد کے تحت دباؤ بڑھا رہے ہیں۔ ہم اضافی علاقوں میں آپریشن کریں گے اور زمین کے اوپر اور نیچے دہشت گردی کے تمام ڈھانچے کو تباہ کر دیں گے۔'\nتاہم ناقدین کا کہنا ہے کہ یہ ایک ناکام حکمت عملی ہے کیونکہ چھ ہفتے قبل دوبارہ کارروائی شروع کرنے کے بعد سے باقی 59 یرغمالیوں میں سے کسی کو بھی رہا نہیں کروایا جا سکا ہے۔\nیرغمالیوں کے لواحقین کی نمائندگی کرنے والے یرغمالیوں اور لاپتہ خاندانوں کے فورم نے کہا کہ یہ منصوبہ حکومت کی طرف سے یہ اعتراف تھا کہ وہ 'یرغمالیوں پر علاقوں کا انتخاب کر رہی ہے' اور یہ اسرائیل میں '70 فیصد سے زیادہ لوگوں کی مرضی کے خلاف' ہے۔\nاسرائیلی اہلکار نے کہا کہ 'سکیورٹی کابینہ نے اس بات کی بھی بھاری اکثریت سے منظوری دی ہے کہ 'اگر ضروری ہو تو نجی کمپنیوں کے ذریعے انسانی ہمددری کی بنیادوں پر امداد کی تقسیم کی جائے گی، یہ اقدام حماس کو امداد کی رسد پر کنٹرول حاصل کرنے سے روکے گا اور اس کی حکومتی صلاحیتوں کو تباہ کر دے گا۔‘\nحماس کے ساتھ دو ماہ کی جنگ بندی کے خاتمے کے بعد اسرائیل کی جانب سے 18 مارچ کو دوبارہ غزہ میں کارروائی شروع کی گئی تھی اور اس کے بعد سے کسی بھی اسرائیلی یرغمالی کو رہا نہیں کیا گیا۔\nاس کارروائی میں اسرائیل نے غزہ کے بڑے علاقے پر قبضہ کر لیا ہے اور لاکھوں باشندوں کو دوبارہ بےگھر کر دیا ہے۔ اسرائیل نے کہا ہے کہ اس کا مقصد حماس پر دباؤ ڈالنا تھا اور اس حکمت عملی میں انسانی امداد کی بندش بھی شامل ہے جو دو ماہ سے زیادہ سے جاری ہے۔\nاتوار کو غزہ میں انسانی ہمدردی کے تحت امداد تقسیم کرنے کا فورم ہیومینٹیرین کنٹری ٹیم (ایچ سی ٹی) جس میں اقوام متحدہ کی ایجنسیاں شامل ہیں نے کہا کہ اسرائیلی اہلکار 'موجودہ امداد کی تقسیم کے نظام کو بند کرنے' کی کوشش کر رہے ہیں اور 'ہمیں اسرائیلی فوج کی طرف سے مقرر کردہ شرائط کے تحت اسرائیلی مراکز کے ذریعے سپلائی فراہم کرنے پر راضی کرنے کی کوشش کر رہے ہیں۔'\nامدادی ایجنسیوں کا کہنا ہے کہ اس ناکہ بندی کی وجہ سے غزہ میں خوراک، پانی اور ادویات کی شدید قلت کی اطلاعات ہیں۔ ان اداروں کا کہنا ہے کہ یہ (غزہ کے شہریوں کو) فاقہ کشی پر مجبور کرنے کی پالیسی ہے جو جنگی جرم کے مترادف ہو سکتی ہے۔ اس الزام کو اسرائیل نے مسترد کیا ہے۔\nحماس کے زیر انتظام علاقے کی وزارت صحت کے مطابق، غزہ میں جنگ کے دوران اب تک کم از کم ساڑھے 52 ہزار فلسطینی ہلاک ہو چکے ہیں جبکہ 18 مارچ کے بعد مارے جانے والے فلسطینیوں کی تعداد 2,436 تک پہنچ چکی ہے۔\nاسرائیل کی جانب سے غزہ میں جنگ کا دائرہ بڑھانے کے لیے ریزرو فوجیوں کی طلبی کا اعلان ایک ایسے موقع پر سامنے آیا ہے جبکہ اس جنگ کی مخالفت میں اسرائیل کے اندر سے ہی  کئی آوازیں اٹھنے لگی ہیں۔\nاس کی حالیہ مثال اسرائیل کی ریزرو فوج کے اہلکاروں کا جنگ بندی کے لیے کھلا خط ہے۔ حالیہ ہفتوں کے دوران اسرائیلی فوج کے تمام شعبوں سے تعلق رکھنے والے ہزاروں ریزرو فوجیوں نے ایسے خطوط پر دستخط کیے ہیں جن میں وزیرِاعظم بنیامن نتن یاہو کی حکومت سے جنگ بندی کرنے کا مطالبہ کیا گیا ہے اور انھیں ان 59 بقیہ یرغمالیوں کی واپسی کے لیے معاہدہ کرنے کا کہا گیا ہے جو تاحال حماس کی قید میں ہیں۔\nمبصرین کا کہنا ہے کہ ایک توسیعی جارحیت تھکے ہوئے ریزرو سپاہیوں پر مزید دباؤ ڈالے گی، جن میں سے کچھ جنگ ​​شروع ہونے کے بعد سے پانچ یا چھ بار طلب کیے جا چکے ہیں۔\nیاد رہے کہ سات اکتوبر کے بعد لاکھوں اسرائیلی ریزرو اہلکاروں نے وطن کی خدمت کے لیے اپنی خدمات فوری پیش کیں تاہم اب وقت کے ساتھ ساتھ زیادہ سے زیادہ اہلکار اس کے مخالف ہیں اور رپورٹس کے مطابق ریزرو فورسز کی حاضری 50 سے 60 فیصد تک گر چکی ہے۔\nمبصرین کا یہ بھی کہنا ہے کہ اسرائیلی کارروائی میں توسیع یرغمالیوں کے خاندانوں کے ان خدشات کو بھی ہوا دے گی، جنھوں نے حکومت سے حماس کے ساتھ معاہدہ کرنے پر زور دیا ہے اور کہا ہے کہ یہ ان لوگوں کو بچانے کا واحد راستہ ہے جو ابھی تک زندہ ہیں۔\nجنگ بندی کے بارے میں خطوط پر دستخط کرنے والوں میں شامل ڈینی یاتوم سمیت متعدد افراد وزیرِاعظم کے پرانے ناقدین میں سے ہیں۔ ان میں سے کچھ وہ افراد بھی ہیں جو سات اکتوبر 2023 کو حماس کے اسرائیل پر حملے سے قبل شروع ہونے والے حکومت مخالف مظاہروں میں شریک رہے۔\nڈینی یاتوم کہتے ہیں کہ ’ہم سمجھتے ہیں کہ نتن یاہو کو سب سے زیادہ اپنے ذاتی مفادات کی فکر ہے۔ اُن کی ترجیحات میں سب سے اوپر ان کے مفادات اور اپنی حکومت کو برقرار رکھنا ہے نہ کہ یرغمالیوں کی رہائی۔‘\nتقریباً 18 ماہ پہلے بہت کم اسرائیلی ایسے تھے جو جنگ کے جواز پر سوال اٹھاتے تھے اور ان کا مقصد حماس کو شکست دینا اور یرغمالیوں کو واپس لانا تھا۔\nجنوری 2025 میں جنگ بندی کے معاہدے اور اس کے بعد 30 سے زائد یرغمالیوں کی واپسی نے بہت سے لوگوں کے لیے یہ امید پیدا کی کہ شاید جنگ جلد ختم ہو جائے گی۔\nلیکن جب اسرائیل نے مارچ کے وسط میں جنگ بندی ختم کر کے دوبارہ لڑائی آغاز کیا تولوگوں کی یہ امیدیں ٹوٹ گئیں۔\nسابق خفیہ ایجنسی موساد کے سربراہ ڈینی یاتوم نے اسی خدشے کا اظہار کرتے ہوئے کہا کہ’ہم اس نتیجے پر پہنچے ہیں کہ اسرائیل ایک بہت خطرناک سمت کی طرف جا رہا ہے۔‘\nغزہ میں، حماس کے زیر انتظام وزارت صحت نے کہا کہ اتوار کو مقامی وقت کے مطابق 11:05 (09:05 BST) تک، گزشتہ 24 گھنٹوں میں 40 افراد ہلاک اور 125 زخمی ہوئے۔\nاسرائیلی فوج نے سات اکتوبر 2023 کو سرحد پار سے ہونے والے ایک غیر معمولی حملے کے جواب میں حماس کو تباہ کرنے کی مہم شروع کی، جس میں تقریباً 1,200 افراد ہلاک اور 251 دیگر کو یرغمال بنایا گیا۔",
        "published_date": "Tue, 06 May 2025 08:25:04 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cgenp042lnpo#4",
        "title": "حسین الشیخ: دس سال اسرائیلی جیلوں میں رہنے والے فلسطینی رہنما  جو محمود عباس کی جگہ لے سکتے ہیں",
        "link": "https://www.bbc.com/urdu/articles/cgenp042lnpo",
        "image_url": "https://ichef.bbci.co.uk/news/1024/branded_urdu/62db/live/3fc74e90-2369-11f0-beaa-09e98685e1a2.jpg",
        "article": "فلسطینی خبر رساں ادارے وفا کے مطابق فلسطینی لبریشن آرگنائزیشن (پی ایل او) کی ایگزیکٹیو کمیٹی نے صدر محمود عباس کی تجویز منظور کرتے ہوئے عباس حسین الشیخ کو ایگزیکٹیو کمیٹی کا وائس چیئرمین اور پی ایل او کا نائب صدر بنانے کی منظوری دے دی ہے۔\nپی ایل او کی ایگزیکٹیو کمیٹی نے 24 اپریل کو کمیٹی کے وائس چیئرمین اور فلسطینی اتھارٹی کے نائب صدر کا عہدہ قائم کرنے کی منظوری دی تھی جس کے بعد عباس حسین الشیخ کو اس عہدے کے لیے نامزد کیا گیا تھا۔\nاگلے سنیچر کو ایگزیکٹیو کمیٹی کا ایک اور اجلاس منعقد ہو گا جس میں کمیٹی کے سیکریٹری کو منتخب کیا جائے گا۔\nجمعرات کے روز 188 ممبران پر مبنی فلسطینی مرکزی کونسل نے نائب صدر کا عہدہ بنانے کے لیے ووٹ دیا تھا۔\nفلسطینی حکام اور تجزیہ کاروں کا خیال ہے کہ اس تقرری کے بعد حسین الشیخ کی محمود عباس کی جگہ پی ایل او کے رہنما اور فلسطینی اتھارٹی کی صدر منتخب ہونے کی راہ ہموار ہو گئی ہے۔\nبین الاقومی خبر رساں ادارے اے ایف پی نے آبزرویٹری فار الیکشن مانیٹرنگ کے ڈائریکٹر عارف جعفر کے حوالے سے کہا ہے کہ حسین الشیخ کو منتخب کرنے کا فیصلہ درحقیقت محمود عباس کی جانشینی کا پیش خیمہ ہو سکتا ہے۔\nان کا کہنا ہے کہ یہ انتخاب بیرونی دباؤ کا نتیجہ ہے ’کیونکہ تبدیلی ہمیشہ بیرونی دباؤ کے تحت ہوتی ہے۔‘\nان کا مزید کہنا تھا کہ بدقسمتی سے، اصلاحات اور تبدیلی کے لیے اندرونی دباؤ کا کوئی وجود نہیں۔\nگذشتہ ماہ قاہرہ میں منعقدہ ہنگامی عرب سربراہی اجلاس کے دوران محمود عباس نے فلسطینی ریاست کے قائدانہ ڈھانچے کی تشکیل نو اور پی ایل او، الفتح اور دیگر ریاستی اداروں میں نئی قیدت سامنے لانے کا عہد کیا تھا۔\nتب سے عباس نے ان تنظیمی ڈھانچوں میں متعدد تبدیلیاں کی ہیں، خاص طور پر فلسطینی سکیورٹی سروسز میں۔\nفلسطینی سینٹر برائے میڈیا ریسرچ اینڈ سٹڈیز کے ڈائریکٹر ہانی المصری کا خیال ہے کہ یہ اقدام اصلاح پسندانہ نہیں بلکہ محض بیرونی دباؤ کے نتیجے میں لیا گیا ہے۔\nتاہم ان کے مطابق یہ فیصلہ بھی بیرونی مطالبات پر پورا نہیں اترتا۔ ان کا کہنا ہے کہ ’اتھارٹی کے لیے ایک ایسے نائب صدر کی ضرورت ہے جسے صدر کی زندگی میں ہی اتھارٹی کے اختیارات منتقل کیے جا سکیں۔‘\nعرب اجلاس کے دوران خطے کے رہنماؤں نے غزہ کی تعمیر نو اور غزہ میں فلسطینی اتھارٹی کی واپسی کو یقینی بنانے کا منصوبہ اپنایا تھا۔ \nانھوں نے حماس اور اسلامی جہاد جیسی تنظیموں کو پی ایل او کی چھتری تلے ایک فلسطینی اتحاد میں شامل ہونے پر زور دیا تھا۔\n64 سالہ حسین الشیخ محمود عباس کے قریب سمجھے جاتے ہیں۔ وہ مقبوضہ مغربی کنارے کے شہر رام اللہ میں دیر طریف کے ایک پناہ گزین خاندان میں پیدا ہوئے۔\nانھوں نے 70 اور 80 کی دہائی کے دوران دس سال سے زیادہ عرصہ اسرائیلی جیلوں میں گزارے۔\nان کا نام اس وقت نمایاں ہوا جب وہ فلسطینی جنرل اتھارٹی برائے شہری امور کے سربراہ کی حیثیت سے کام کر رہے تھے۔ اس اتھارٹی کو فلسطینیوں کے روز مرہ کے معاملات میں اسرائیلی کے ساتھ تعلقات کو منظم کرنے کا کام سونپا گیا تھا۔ حسین شیخ عبرانی زبان میں مہارت رکھتے ہیں حو انھوں نے جیل میں سیکھی تھِی۔\nسنہ 2022 میں انھیں پی ایل او کی ایگزیکٹو کمیٹی کا سیکرٹری مقرر کیا گیا،۔ اس سے قبل 2020 میں صائب عریقات کی موت کے بعد انھیں اسرائیل کے ساتھ مذاکرات کی ذمہ داری سونپی گئی تھی۔\nقبل ازیں فلسطینی صدر نے حسین الشیخ کو بیرون ملک فلسطینی ایمبیسیز کمیٹی کا سربراہ مقرر کیا تھا۔\nحسین الشیخ کا خیال ہے کہ  فلسطینی اقدامات کی ترجیح غزہ میں جنگ کے خاتمے اور فلسطین لبریشن آرگنائزیشن اور فلسطینی نیشنل اتھارٹی کو غزہ کی پٹی اور مغربی کنارے پر کنٹرول اور اختیار مسلّط کرنے پر مرکوز ہونی چاہیے۔\nحسین الشیخ کے فلسطینی نائب صدر کے طور پر تقرری پر ردِ عمل دیتے ہوئے سعودی وزارت خارجہ نے فلسطینی قیادت کی طرف سے اٹھائے گئے اصلاحاتی اقدامات کا خیرمقدم کیا ہے۔ \nسنیچر کے روز ایک بیان میں سعودی عرب کا کہنا تھا کہ ان اصلاحاتی اقدامات کے نتیجے میں فلسطینی سیاسی عمل کو تقویت ملے گی اور فلسطینی عوام کے موروثی حقوق کی بحالی کی کوششوں میں مدد ملی گی جس میں سرفہرست سنہ 1967 کی سرحدوں کی بنیاد پر ایک ایسی آزاد فلسطینی ریاست کا قیام شامل ہے جس کا دارالحکومت مشرقی یروشلم ہو۔\nاردن کی وزارتِ خارجہ نے حسین الشیخ کی پی ایل او کی ایگزیکٹو کمیٹی کے نائب چیئرمین اور فلسطینی اتھارٹی کے نائب صدر کے طور پر تقرری کو فلسطینی ریاست کی طرف سے اٹھایا گیا اہم اصلاحاتی قدم قرار دیا ہے۔\nمصر نے بھی فلسطینی نیشنل اتھارٹی کی اصلاحاتی کوششوں کے تناظر میں حسین الشیخ کی تقرری کا خیرمقدم کرتے ہوئے اپنی حمایت کا اعادہ کیا ہے۔\nترکی کے وزیر خارجہ ہاکان فیدان نے فون کر کے حسین الشیخ کو نیا عہدہ سنبھالنے پر مبارکباد پیش کی ہے جبکہ بحرین اور متحدہ عرب امارات نے بھی اس فیصلے کا خیرمقدم کیا ہے۔",
        "published_date": "Mon, 28 Apr 2025 09:53:19 GMT",
        "source": "BBC Urdu"
    },
    {
        "guid": "https://www.bbc.com/urdu/articles/c3r82q0eveeo#4",
        "title": "غزہ کے ملبے میں ’خاموش قاتل‘، وہ زہریلا مواد جو پھیپھڑوں کے کینسر کا سبب بن سکتا ہے",
        "link": "https://www.bbc.com/urdu/articles/c3r82q0eveeo",
        "image_url": "https://ichef.bbci.co.uk/news/1024/branded_urdu/96ee/live/d5185650-0024-11f0-a8b1-950887ddc6e5.png",
        "article": "غزہ میں اسرائیل کی تباہ کن فوجی کارروائی نے یہاں ایک خاموش قاتل ایسبسٹوس کو ہر طرف پھیلا دیا ہے۔\nیہ معدنی مادہ جسے کبھی تعمیراتی کاموں میں بڑے پیمانے پر استعمال کیا جاتا تھا جب یہ ٹوٹ پھوٹ کا شکار ہوتا ہے تو یہ زہریلا مادہ ہوا میں پھیل جاتا ہے جو پھیپھڑوں سے چپک سکتا ہے اور بعد میں کینسر کا سبب بھی بن سکتا ہے۔\nآج کل دنیا بھر میں اس کے استعمال پر پابندی ہے لیکن یہ اب بھی بہت سی پرانی عمارتوں میں موجود ہے۔\nاقوام متحدہ کے ماحولیاتی پروگرام (یو این ای پی) کے مطابق غزہ کے آٹھ شہری پناہ گزین کیمپوں میں بنیادی طور پر ایسبیسٹوس کو چھتوں میں استعمال کیا گيا ہے۔ یہ کیمپ سنہ 1948-49 کی عرب اسرائیل جنگ کے دوران اپنے گھروں سے بھاگنے یا اپنے گھروں سے بے دخل کیے جانے والے فلسطینیوں کے لیے قائم کیے گئے تھے۔\nیو این ای پی نے اکتوبر سنہ 2024 میں ایک جائزہ پیش کیا ہے جس میں یہ کہا گیا ہے کہ غزہ کے 23 لاکھ ٹن تک کے ملبے میں ایسبیسٹوس کے مادے ہو سکتے ہیں۔\nلندن میں نیشنل سینٹر فار میسوتھیلیوما ریسرچ کے ڈائریکٹر پروفیسر بل کُکسن کا کہنا ہے کہ 'غزہ کا ملبہ لوگوں کے لیے ایک بہت ہی زہریلا ماحول پیدا کر رہا ہے۔ لوگوں کو شدید نقصان اٹھانا پڑے گا جس کا اثر  دیر پا ہو گا۔ یہ ایک ایسی چیز ہے جس کے بچوں پر زندگی بھر اثرات رہ سکتے ہیں۔'\nمیسوتھیلیوما یوکے کی سی ای او لیز ڈارلیسن کہتی ہیں کہ 'ابھی جانوں کا زیاں کا سلسلہ یہیں ختم نہیں ہونے والا ہے۔ یہ نسل در نسل جاری رہیں گی۔'\nجب ایسبسٹوس کسی ہوائی حملے جیسی چیز سے منتشر ہوتا ہے تو اس کے ذرات یا ریشے اس ماحول میں سانس لینے والے افراد کے پھیپھڑوں میں پہنچ کر اس پر جم سکتے ہیں اور اپنا کام کر سکتے ہیں۔ یہ ریشے اتنے چھوٹے ہوتے ہیں کہ انسانی آنکھ اسے دیکھ نہیں سکتی۔\nکئی سالوں یا کئی دہائیوں میں وہ ایسے داغ کا سبب بن سکتے ہیں جو پھیپھڑوں کی سنگین حالت ایسبیسٹوسس کا باعث بن سکتے ہیں اور بعض صورتوں میں تو یہ پھیپھڑوں کے کینسر کی ایک جارحانہ شکل اختیار کر سکتے ہیں جسے میسوتھیلیوما کہتے ہیں۔\nپروفیسر کُکسن کہتے ہیں کہ ''میسوتھیلیوما ایک خوفناک اور ناقابل علاج بیماری ہے۔'\nانھوں نے مزید کہا 'اس کی واقعی تشویشناک بات یہ ہے اس کی مقدار معنی نہیں رکھتی کیونکہ سانس کے ذریعے ایسبیسٹوس فائبر کی چھوٹی مقدار بھی اندر جا کر بعد میں میسوتھیلیوما کا سبب بن سکتی ہیں۔'\n'یہ پھیپھروں کے پردے کے سوراخوں کے اندر جمع ہوتا ہے۔ یہ انتہائی تکلیف دہ ہے۔ اس کی ہمیشہ دیر سے تشخیص ہوتی ہے۔ اور یہ ہر قسم کے علاج کے خلاف کافی مزاحم ہوتا ہے۔'\nعام طور پر جو لوگ میسوتھیلیوما کا شکار ہوتے ہیں ان میں ایسبیسٹوس کے ایکسپوژر کے 20 سے 60 سال بعد آثار ظاہر ہوتے ہیں۔ یعنی پورے علاقے میں ممکنہ اثر محسوس ہونے میں کئی دہائیاں لگ سکتی ہیں۔ کہ بھی کہا جاتا ہے بہت زیادہ یا طویل عرصے تک اس کے ساتھ رہنے سے بیماری تیزی سے بڑھ سکتی ہے۔\nڈاکٹر ریان ہوئے جن کی تحقیق کا حوالہ یو این ای پی نے دیا ہے، کا کہنا ہے کہ ایسبسٹوس فائبر کے سانس کے ذریعے اندر جانے بچنا انتہائی مشکل ہے کیونکہ یہ'\"واقعی چھوٹے ذرات ہیں جو ہوا میں تیرتے ہیں جو پھیپھڑوں میں بہت گہرائی تک جا سکتے ہیں۔'\nوہ کہتے ہیں کہ ان سے بچنا اور بھی مشکل ہے، کیوں کہ غزہ بہت 'گنجان آباد' ہے۔\nاس علاقے میں تقریبا 20 لاکھ ملین افراد رہتے ہیں اور اس کا رقبہ 365  مربع کلومیٹر ہے جو لندن کے سائز کا تقریبا ایک چوتھائی ہے۔\nوہاں موجود ماہرین کا کہنا ہے کہ اسرائیل کی فوجی کارروائی کے فوری خطرات کی وجہ سے لوگ ایسبسٹوس یا گرد و غبار سے پیدا ہونے والے خطرات سے نمٹنے سے قاصر ہیں۔\n'اس وقت دھول میں سانس لینا کوئی ایسی چیز نہیں ہے جسے لوگ تشویش ناک چیز سمجھیے ہوں۔'\nغزہ میں این جی او میڈیسنز سانز فرنٹیئرز کے میڈیکل کوآرڈینیٹر چیارا لودھی کا کہنا ہے کہ 'ان کے پاس کھانے کے لیے کچھ بھی نہیں ہے اور وہ بموں سے ہلاک ہونے سے زیادہ ڈرتے ہیں۔'\nغیر سرکاری تنظیم ایس او ایس چلڈرن ولیجز کے ایک ترجمان نے کہا،'ایسبسٹوس کے خطرات کے بارے میں آگاہی کی کمی، اور اپنی زندگیوں کی تعمیر نو کی کوشش میں جاری چیلنجوں کی وجہ سے وہ اپنی حفاظت کے لیے ضروری اقدامات کرنے سے قاصر ہیں۔'\nانھوں نے مزید کہا کہ بہت سے لوگ دھول اور ملبے کے مضر اثرات سے پوری طرح آگاہ نہیں ہیں۔\nسنہ 2009  میں غزہ میں ہونے والے تنازعے کے بعد اقوام متحدہ کے ایک سروے میں پرانی عمارتوں، شیڈز، عارضی عمارتوں کی توسیع، چھتوں اور مویشیوں کے باڑوں کی دیواروں کے ملبے میں ایسبسٹوس پائے گئے تھے۔\nایسبسٹوس کی کئی اقسام ہیں جن میں 'سفید ایسبسٹوس' سے لے کر'\" نیلا' یا کروسیڈولائٹ ، جو سب سے زیادہ خطرناک ہے۔\nاس سے قبل اقوام متحدہ کے مطابق غزہ میں انتہائی کارسینوجینک کروسیڈولائٹ ایسبسٹوس پایا گیا تھا۔\nعالمی سطح پر تقریبا 68 ممالک نے ایسبسٹوس کے استعمال پر پابندی عائد کر رکھی ہے، تاہم کچھ ممالک خصوصی استعمال کے لیے استثنیٰ برقرار رکھتے ہیں۔\nبرطانیہ میں 1999 میں اس پر پابندی عائد کی گئی تھی اور اسرائیل نے 2011  میں عمارتوں میں اس کے استعمال پر پابندی عائد کردی تھی۔\nمیسوتھیلوما کے ساتھ ساتھ ، ایسبسٹوس پھیپھڑوں کے کینسر ،گلے اور بیضہ دانی کے کینسر کی دیگر شکلوں کا سبب بن سکتا ہے۔\nایک اور کم معلوم خطرہ سلیکوسس ہے، پھیپھڑوں کی بیماری جو عام طور پر کئی سالوں تک سیلیکا دھول میں سانس لینے کی وجہ سے ہوتی ہے۔\nکنکریٹ عام طور پر 20 سے 60 فیصد تک سلیکا پر مشتمل ہوتا ہے۔\nڈاکٹر ہوئے کا کہنا ہے کہ غزہ میں گرد و غبار کی بڑی مقدار سانس کی نالی کے انفیکشن، اوپری اور نچلے سانس کی نالیوں میں انفیکشن، نمونیا، پہلے سے موجود پھیپھڑوں کی بیماری جیسے دمہ کے ساتھ ساتھ ایمفیسیما اور دائمی رکاوٹ پھیپھڑوں کی بیماری کے خطرے میں اضافے کا باعث بن سکتی ہے۔\nبرسوں سے نیویارک میں ورلڈ ٹریڈ سینٹر پر نائن الیون کے حملوں کو ماہرین صحت کی جانب سے ایک کیس سٹڈی کے طور پر استعمال کیا جاتا رہا ہے تاکہ شہری آبادی پر ایک بڑے زہریلے دھول کے بادل کے اثرات کا جائزہ لیا جا سکے۔\nڈارلسن کہتی ہیں کہ 'ٹوئن ٹاورز کسی جنگی علاقے کے وسط میں نہیں تھے، اس لیے یہ ایک ایسی چیز تھی جس کی پیمائش اور پیمائش ہم آسانی سے کر سکتے تھے۔'\nدسمبر 2023 تک امریکی حکومت کے ورلڈ ٹریڈ سینٹر ہیلتھ پروگرام کے ساتھ رجسٹرڈ افراد میں سے 5،249  افراد ایرو ڈائجسٹک بیماری یا کینسر کے نتیجے میں ہلاک ہو چکے ہیں، یہ تعداد حملے میں ہلاک ہونے والے 2،296  افراد سے کہیں زیادہ ہے۔ اسی عرصے کے دوران مجموعی طور پر 34,113  افراد میں کینسر کی تشخیص ہوئی۔\nامریکہ اور عرب ریاستوں کے ایک گروپ نے غزہ کی تعمیر نو کے لیے مسابقتی منصوبے تجویز کیے ہیں۔\nاقوام متحدہ نے متنبہ کیا ہے کہ اس عمل کو احتیاط سے منظم کرنا ہوگا تاکہ ایسبسٹوس سے آلودہ ملبے کی بڑی مقدار میں ہلچل نہ ہو۔\nڈارلسن کہتی ہیں کہ 'بدقسمتی سے جن خصوصیات نے ہمیں اس کا بہت زیادہ استعمال کرنے پر مجبور کیا انہی خصوصیات ہیں جن سے چھٹکارا پانا مشکل ہو جاتا ہے۔'\nیو این ای پی کے ایک ترجمان نے بی بی سی کو بتایا کہ ملبہ ہٹانے کے عمل سے 'ایسبسٹوس میں حرکت اور ہوا میں خطرناک فائبر کے اخراج کے امکانات بڑھ جائیں گے۔'\nیو این ای پی کے ایک جائزے کے مطابق تمام ملبے کو صاف کرنے میں21  سال لگ سکتے ہیں اور اس پر 1.2 ارب تک لاگت آسکتی ہے۔\nاسرائیلی فوج نے اکتوبر 2023 میں اسرائیل پر حماس کے حملے کے جواب میں غزہ پر اپنی کارروائی کا آغاز کیا تھا جس میں تقریبا 1200 افراد ہلاک ہوئے تھے جن میں زیادہ تر عام شہری تھے اور 251  افراد کو یرغمال بنایا گیا تھا۔\nحماس کے زیر انتظام وزارت صحت کے مطابق اسرائیلی جارحیت کے نتیجے میں غزہ میں 53  ہزار سے زائد فلسطینی مارے جاچکے ہیں جن میں زیادہ تر خواتین اور بچے شامل ہیں۔\nاسرائیل کی دفاعی افواج نے بی بی سی کی جانب سے تبصرہ کرنے کی درخواست کا کوئی جواب نہیں دیا۔",
        "published_date": "Sun, 27 Apr 2025 03:41:32 GMT",
        "source": "BBC Urdu"
    },
    {
        "guid": "https://www.bbc.com/urdu/articles/cy48w4l177do#4",
        "title": "کیا حماس کے خلاف بڑھتے مظاہرے غزہ پر اس کی گرفت کمزور کر رہے ہیں؟",
        "link": "https://www.bbc.com/urdu/articles/cy48w4l177do",
        "image_url": "https://ichef.bbci.co.uk/news/1024/branded_urdu/092f/live/33f64a10-2104-11f0-8c2e-77498b1ce297.jpg",
        "article": "’نکل جاؤ، نکل جاؤ، نکل جاؤ۔‘ ٹیلی گرام ویڈیو سے آتی آواز اس بات پر زور دے رہی ہے۔\nکبھی بلند، کبھی ترنم میں لیکن پیغام واضح ہے کہ ’حماس، نکل جاؤ!‘\nغزہ کی سڑکوں پر فلسطینیوں کی بڑی تعداد مسلح گروہ حماس کے خلاف کھلے عام مخالفت کا اظہار کر رہی ہے۔\nبہت سے لوگ حماس کو اس چھوٹے اور غریب علاقے کو 70 سال سے زیادہ عرصے میں فلسطینیوں کو درپیش بدترین بحران میں دھکیلنے کا ذمہ دار قرار دیتے ہیں۔\nغزہ کی تباہ حال سڑکوں پر ایک اور ہجوم نعرے لگا رہا ہے کہ ’پیغام دے دو، حماس کچرا ہے۔‘\nغزہ کے ایک وکیل اور سابق سیاسی قیدی مومن الناطور جو طویل عرصے سے حماس کے سخت ناقد رہے ہیں، کہتے ہیں کہ ’دنیا غزہ کی پٹی کی صورت حال کے حوالے سے دھوکے میں ہے۔‘\nالناطور نے ہم سے اپنے شہر میں کھنڈرات بنے عمارتوں کے ڈھیر سے بات کی، ان کے پیچھے اس خیمے کا کمزور  پردہ ہے جو اب ان کا گھر ہے۔\nانھوں نے کہا کہ دنیا سمجھتی ہے کہ غزہ حماس ہے اور حماس غزہ ہے۔\nانھوں نے کہا کہ ’ہم نے حماس کا انتخاب نہیں کیا اور اب حماس غزہ پر حکومت کرنا اور ہماری قسمت کو اپنے ساتھ باندھنا چاہتی ہے۔ حماس کو پیچھے ہٹنا ہو گا۔‘\nیہاں بولنا خطرناک ہے۔ حماس نے اختلاف رائے کو کبھی برداشت نہیں کیا۔\nمارچ کے آخر میں جب الناطور نے واشنگٹن پوسٹ کے لیے ایک کالم لکھا تو وہ بے چین دکھائی دیے۔ انھوں نے لکھا کہ ’حماس کی حمایت کا مطلب فلسطینیوں کی آزادی نہیں بلکہ موت ہے۔‘\nمیں نے ان سے پوچھا کہ ’کیا اس طرح بولنا خطرناک نہیں تھا۔‘ \nانھوں نے بغیر کسی ہچکچاہٹ کے جواب دیا کہ ’ہمیں خطرہ مول لینے اور بولنے کی ضرورت ہے۔ میری عمر 30 سال ہے۔ جب حماس نے کنٹرول سنبھالا تو میری عمر 11 سال تھی۔ میں نے اپنی زندگی کے ساتھ کیا کیا؟ میری زندگی جنگ اور بڑھتے تشدد میں بلاوجہ برباد ہو گئی۔‘\nحماس نے 2007 میں سیاسی حریفوں کو پرتشدد طریقے سے بے دخل کر کے غزہ کا کنٹرول حاصل کیا تھا، قومی انتخابات جیتنے کے ایک سال بعد اسرائیل کے ساتھ تین بڑی جنگیں اور دو چھوٹے تنازعات ہو چکے ہیں۔\nالناطور نے کہا کہ ’انسانیت کا تقاضہ ہے کہ حماس کی جانب سے دبائے جانے کے باوجود ہم اپنی آواز بلند کریں۔‘\nحماس اگرچہ اسرائیل سے لڑنے میں مصروف ہے لیکن وہ اپنے ناقدین کو سزا دینے سے نہیں ڈرتا۔\nمارچ کے اواخر میں 22 سالہ عدے الربائی کو مسلح افراد نے غزہ شہر میں پناہ گزینوں کی ایک پناہ گاہ سے اغوا کر لیا تھا۔ چند گھنٹے بعد ان کی لاش ملی جو خوفناک زخموں سے بھری تھی۔\nفلسطین کے آزاد کمیشن برائے انسانی حقوق نے کہا ہے کہ عدے الربائی کو تشدد کا نشانہ بنایا گیا اور ان کی موت کو ’زندگی کے حق کی سنگین خلاف ورزی اور ماورائے عدالت قتل‘ قرار دیا۔\nالربائی نے حماس مخالف حالیہ مظاہروں میں حصہ لیا تھا۔ ان کے اہلخانہ نے حماس کو ان کی موت کا ذمہ دار ٹھہرایا اور انصاف کا مطالبہ کیا۔\nمرنے سے چند روز قبل الربائی نے سوشل میڈیا پر ایک تاریک ویڈیو پوسٹ کی تھی جس میں وہ سہمے ہوئے تھے اور انھوں نے اس خدشے کا اظہار کیا تھا کہ حماس کے عسکریت پسند انھیں پکڑنے کے لیے آ رہے ہیں۔\nانھوں نے کہا کہ ’غزہ بھوتوں کا شہر بن گیا ہے۔ میں ایک گلی میں پھنس گیا ہوں، مجھے نہیں معلوم کہ کہاں جانا ہے۔ میں نہیں جانتا کہ وہ میرے پیچھے کیوں ہیں۔ انھوں نے ہمیں تباہ کیا اور ہمارے لیے تباہی لائی۔‘\nان کے جنازے کے موقع پر ایک چھوٹے سے مجمعے نے بدلہ لینے کا مطالبہ کیا اور حماس سے غزہ سے نکلنے کا مطالبہ کیا۔\nگذشتہ موسم گرما میں حماس کے خلاف آواز اٹھانے کے فیصلے کے بعد امین عابد کا بھی یہی حشر ہوا تھا۔\nنقاب پوش عسکریت پسندوں نے انھیں جس طریقے سے پیٹا، ان کے پورے جسم کی ہڈیاں توڑ دیں اور ان کے گردوں کو نقصان پہنچایا۔\nعابد زندہ بچ گئے لیکن انھیں بیرون ملک علاج کروانا پڑا۔ اب وہ دبئی میں مقیم ہیں اور اب بھی احتجاجی تحریک میں شامل ہیں اور ان کا ماننا ہے کہ حماس کا اختیار کم ہو چکا ہے۔\nانھوں نے مجھے بتایا کہ ’حماس کی طاقت ختم ہونا شروع ہو گئی ہے۔ یہ کارکنوں اور شہریوں کو نشانہ بناتے ہیں، لوگوں کو ڈرانے کے لیے انھیں قتل اور تشدد کرتے ہیں لیکن صورتحال پہلے کی طرح نہیں رہی۔‘\nگذشتہ ماہ جنگ بندی کے خاتمے سے قبل حماس کے جنگجو اپنی طاقت کا مظاہرہ کرنا چاہتے تھے لیکن اب جب اسرائیل ایک بار پھر مسلسل حملے کر رہا ہے تو یہی مسلح افراد چھپ کر پیچھے ہٹ گئے ہیں اور غزہ کے شہری دوبارہ جنگ کی دلدل میں ڈوب گئے ہیں۔\nکچھ حالیہ مظاہروں سے پتہ چلتا ہے کہ ڈیڑھ سال کی اسرائیلی بمباری نے شہریوں کو غصے کی انتہا پر پہنچا دیا اور ان میں حماس کا خوف ختم ہو رہا ہے۔\nغزہ کی پٹی کے شمالی سرے پر واقع بیت لاہیا میں سب سے زیادہ مخالفت دیکھنے میں آئی۔\nایک عینی شاہد نے نام ظاہر نہ کرنے کی شرط پر متعدد حالیہ واقعات کا ذکر کیا جن میں مقامی رہائشیوں نے حماس کے عسکریت پسندوں کو ان کی کمیونٹی کے اندر سے فوجی کارروائیاں کرنے سے روکا۔\nانھوں نے کہا کہ 13 اپریل کو حماس کے مسلح افراد نے ایک معمر شخص جمال المزنان کے گھر میں زبردستی گھسنے کی کوشش کی۔\nعینی شاہدین نے ہمیں بتایا کہ ’وہ ان کے گھر کے اندر سے راکٹ اور پائپ (حماس کے کچھ گھریلو ساختہ میزائل) لانچ کرنا چاہتے تھے لیکن انھوں نے اس سے منع کر دیا۔‘\nصورتحال جلد ہی شدت اختیار کر گئی اور رشتہ دار اور ہمسائے سب المزنان کے دفاع میں آ گئے۔\nمسلح افراد نے فائرنگ کی جس کے نتیجے میں متعدد افراد زخمی ہوئے تاہم بعد ازاں انھیں باہر نکال دیا گیا۔\nعینی شاہدین نے مظاہرین کے بارے میں کہا ’وہ گولیوں سے خوفزدہ نہیں تھے۔ وہ آگے بڑھے اور کہا کہ وہ اپنا سامان اٹھا کر بھاگ جائیں۔ ہم آپ کو اس جگہ پر نہیں دیکھنا چاہتے۔ ہم آپ کے ہتھیار نہیں چاہتے جو ہمارے لیے تباہی اور موت لے کر آئے ہیں۔‘\nغزہ کے دیگر علاقوں میں مظاہرین نے عسکریت پسندوں سے کہا ہے کہ وہ ہسپتالوں اور سکولوں سے دور رہیں تاکہ ایسے حالات سے بچا جا سکے جن میں شہری اسرائیلی فضائی حملوں کا شکار بنتے ہیں۔\nلیکن اس طرح کی مخالفت اب بھی خطرناک ہے۔ غزہ شہر میں حماس نے مظاہرہ کرنے والے ایک ایسے ہی شخص کو گولی مار کر ہلاک کر دیا۔\nغزہ کے باشندے جن کے پاس نہ تو کھونے کے لیے کچھ بچا ہے اور نہ ہی جنگ کے خاتمے کی امید۔۔۔ وہ اسرائیل اور حماس دونوں پر یکساں ناراض ہیں۔\nیہ پوچھے جانے پر کہ وہ غزہ کی تباہی کا سب سے زیادہ ذمہ دار کس کو ٹھہراتے ہیں، امین عابد نے کہا کہ یہ ’ہیضہ اور طاعون میں سے کسی ایک کا انتخاب کرنے جیسا ہے۔‘\nاگرچہ حالیہ ہفتوں کی احتجاجی تحریک ابھی تک بغاوت نہیں قرار دی جا سکتی لیکن تقریبا 20 سال کی حکمرانی کے بعد حماس کی غزہ پر آہنی گرفت آہستہ آہستہ ختم ہو رہی ہے۔",
        "published_date": "Thu, 24 Apr 2025 12:07:13 GMT",
        "source": "BBC Urdu"
    },
    {
        "guid": "https://urdu.arynews.tv/mawra-hocane-sanam-teri-kasam-co-star-harshvardhan/",
        "title": "ماورا حسین نے بالی ووڈ اداکار ہرش وردھن کو آئینہ دکھادیا",
        "link": "https://urdu.arynews.tv/mawra-hocane-sanam-teri-kasam-co-star-harshvardhan/",
        "image_url": "https://urdu.arynews.tv/wp-content/uploads/2025/05/Mawra-hocane.jpg",
        "article": "پاکستان شوبز انڈسٹری کی معروف اداکارہ ماورا حسین نے نفرت پھیلانے پر بالی ووڈ اداکار ہرش وردھن کو آڑے ہاتھوں لے لیا ہے۔\nماورا حسین ایک مشہور پاکستانی اداکارہ ہیں جن کے انسٹاگرام پر 9 ملین سے زیادہ فالوورز ہیں، انہوں نے پاکستان کے کئی مشہور ڈراموں میں زبردست اداکارہ کے جوہر دکھائے ہیں، اس کے علاوہ ان کی بالی ووڈ فلم صنم تیری قسام کی دوبارہ ریلیز نے بھی بھارت میں اچھا بزنس کیا۔\n\nتاہم پاکستان اور بھارت تنازعہ کے بعد ان کے ساتھی اداکار ہرش وردھن رانے اپنے اصل رنگ میں آگئے ہیں، انہوں نے ماورا حسین کی حب الوطنی پر مبنی پوسٹس پر زہر اگل دیا اور اعلان کیا کہ وہ ماورا کے ساتھ کام نہیں کریں گی۔\nتاہم اب پاکستان کی اداکارہ ماورا حسین نے انہیں آئینہ دکھا دیا ہے، ماورا نے کہا کہ یہ افسوسناک ہے کہ ایسے سنگین حالات میں بھی کوئی شخص اپنی خبروں میں جگہ بنانے کے لیے میرے نام کا استعمال کر رہا ہے، جب بچے شہید ہو رہے ہوں اور ہمارے ملک میں دھماکوں کی گونج سنائی دے رہی ہو، تب کوئی کیسے ایسی خود غرضی دکھا سکتا ہے؟\nاداکارہ نے مزید لکھا کہ میں نے ہمیشہ اپنے ساتھی فنکاروں کے لیے عزت رکھی، محبت اور شکر گزاری کا مظاہرہ کیا لیکن افسوس، آپ نے ناصرف جنگ جیسے حساس لمحے کو نظر انداز کیا بلکہ ذاتی فائدے کے لیے قوموں کے زخموں پر نمک چھڑکا۔\nماورا نے آخر میں اپنے پیغام میں کہا کہ میری وفاداری اپنی سرزمین کے ساتھ ہے، فلمیں بعد میں آتی ہیں، پہلے وطن اور انسانیت ہے، اللّٰہ ہمارے فوجی جوانوں اور عام شہریوں کی حفاظت فرمائے۔ پاکستان زندہ باد!",
        "published_date": "Sun, 11 May 2025 11:39:09 +0000",
        "source": "ARY Urdu"
    },
    {
        "guid": "https://urdu.arynews.tv/pm-shehbaz-sharif-thank-trump/",
        "title": "وزیراعظم شہباز شریف کا ڈونلڈ ٹرمپ کے بیان پر اظہار تشکر",
        "link": "https://urdu.arynews.tv/pm-shehbaz-sharif-thank-trump/",
        "image_url": "https://urdu.arynews.tv/wp-content/uploads/2024/11/Shahbaz-trump.jpg",
        "article": "اسلام آباد: وزیراعظم شہبازشریف نے امریکی صدر ڈونلڈ ٹرمپ کے بیان پر تشکر اظہار کیا ہے۔\nتفصیلات کے مطابق وزیراعظم شہبازشریف نے جاری کردہ ایک بیان میں کہا کہ جنوبی ایشیا میں امن کیلئے ٹرمپ کی پیشکش کو سراہتے ہیں۔\nانہوں نے کہا کہ یقین ہے ٹرمپ کی شکل میں پاکستان کو بہترین شراکت دار ملا ہے اور امید ہے ٹرمپ پاکستان اور امریکا کےدرمیان نئی اسٹریٹجک پارٹنرشپ کو مضبوط کرینگے۔\nشہباز شریف نے کہا کہ دونوں ممالک میں تجارت، سرمایہ کاری سمیت دیگر شعبوں میں تعاون بڑھے گا، پاکستان اور امریکا دہائیوں سے ایک دوسرے کے شراکت دار ہیں، دونوں ممالک مشترکہ مفاد کو فروغ اور ان کا تحفظ کرتے ہیں، دونوں ممالک نے ہمیشہ عالمی امن کیلئے مل کر کام کیا ہے۔\nجنگ بندی کے بعد ڈونلڈ ٹرمپ نے پاکستان اور بھارت کو بڑی خوش خبری سنا دی\nواضح رہے کہ پاکستان اور بھارت کے درمیان جنگ بندی کے بعد امریکی صدر نے سوشل میڈیا پر جاری پیغام میں کہا تھا کہ پاکستان اوربھارت کے ساتھ مل کرکام کروں گا اور دیکھوں گا کیا ‘ہزاروں سال بعد’ مسئلہ کشمیر کا کوئی حل نکل سکتا ہے۔\nخیال رہے کہ بھارت کی جارحیت پر پاکستان نے منہ توڑ جواب دیا اور آپریشن بُنْيَان مَّرْصُوْص ( آہنی دیوار) کے دوران بھارت میں 10 سے زائد اہداف کو نشانہ بنایا۔\nدونوں ممالک کے درمیان کشیدگی کے پیش نظر امریکا کی جانب سے جنگ بندی کیلئے دونوں ممالک کو ایک میز پر لایا گیا۔\nاس حوالے سے اپنے سوشل میڈیا اکاؤنٹ پر امریکی صدر ڈونلڈ ٹرمپ نے  بیان جاری کرتے ہوئے کہا تھا کہ امریکا کی ثالثی میں بھارت اور پاکستان فوری جنگ بندی پر متفق ہوگئے ہیں۔",
        "published_date": "Sun, 11 May 2025 11:20:40 +0000",
        "source": "ARY Urdu"
    },
    {
        "guid": "https://urdu.arynews.tv/operation-bunyan-marsoos-hina-pervaiz-butt-resolution/",
        "title": "آپریشن بنیان مرصوص کے ہیروز کو خراج تحسین، حنا پرویز بٹ نے قرارداد جمع کروا دی",
        "link": "https://urdu.arynews.tv/operation-bunyan-marsoos-hina-pervaiz-butt-resolution/",
        "image_url": "https://urdu.arynews.tv/wp-content/uploads/2025/05/hina-pervaiz-butt.jpg",
        "article": "لاہور: آپریشن بنیان مرصوص کے ہیروز کو خراج تحسین پیش کرنے کیلیے مسلم لیگ (ن) کی رکن پنجاب اسمبلی حنا پرویز بٹ نے قرارداد جمع کروا دی۔\nحنا پرویز بٹ نے قراردار میں مؤقف اختیار کیا کہ ایوان پاک فضائیہ کی بے مثال عسکری مہارت کو خراج تحسین پیش کرتا ہے، آپریشن بنیان مرصوص دشمن کے عزائم ناکام بنانے کی سنہری مثال ہے۔\n(ن) لیگی رکن صوبائی اسمبلی نے کہا کہ پاکستانی پائلٹس نے دشمن کے جدید ترین وسائل بے اثر کر کے تاریخ رقم کی، پاک فضائیہ کی تکنیکی برتری اور فولادی عزم نے دشمن کے حوصلے پست کیے۔\nپاک بھارت کشیدگی سے متعلق تمام خبریں\nقراردار کے متن میں لکھا گیا کہ قوم وطن کا دفاع کرنے والے غازیوں اور شہدا کو سلام پیش کرتی ہے، حکومت آپریشن بنیان مرصوص کو قومی نصاب اور تقریبات کا حصہ بنائے، شہدا اور غازیوں کو اعلیٰ ترین قومی اعزازات سے نوازا جائے۔\n10 مئی بعد نماز فجر کے بعد پاکستان نے بزدلانہ بھارتی جارحیت کے خلاف آپریشن ’بنیان مرصوص‘ کے تحت کارروائی کا آغاز کیا جس نے دشمن ملک کو ہلا کر رکھ دیا۔\nآپریشن میں پاک فوج نے بھارت کے علاقے بیاس میں براہموس میزائل اسٹوریج سائٹ کو تباہ کیا، ادھم پور ایئربیس اور پٹھان کوٹ میں ایئرفیلڈ کو ملیا میٹ کیا اور اڑی سیکٹر میں بھارت کے سپلائی ڈپو کو نیست و نابود کیا۔\nجوابی حملے میں بھارت کا بریگیڈ ہیڈ کوارٹرز کے جی ٹاپ کو تباہ کیا گیا۔ آدم پور کی ائیرفیلڈ کو بھی تباہ کر دیا گیا جہاں سے بھارت نے آدم پور ایئر فیلڈ سے امرتسر میں سکھوں، پاکستان اور افغاستان پر میزائل داغے گئے تھے۔\nوہ تمام بیسز جہاں سے پاکستان کے عوام اور مساجد پر حملے کیے گئے ان کو نشانہ بنایا گیا۔ پاکستان نے دہرنگیاری میں بھارتی آرٹلری گن پوزیشن اور نگروٹا میں براہموس اسٹوریج سائٹ کو بھی تباہ کیا۔\nنگروٹا میں براہموس اسٹوریج سائٹ تباہ ہونے سے بھاری نقصانات کی اطلاعات ملیں۔ پاک فوج نے بھارت کی سورت گڑھ ائیر فیلڈ بھی ملیا میٹ کی۔ راجوڑی میں پاکستان میں دہشتگردی کروانے والا بھارتی ملٹری انٹیلیجینس کا تربیتی مرکز اور بھارت کی سرسہ ایئر فیلڈ کو تباہ کیا گیا۔\nبھارت کی اڑی فیلڈ سپلائی ڈپو کو تباہ کیا گیا۔ پاکستان نے بھارت کی بھٹنڈہ ایئرفیلڈ اور اکھنور ایوی ایشن بیس کو تباہ کیا۔",
        "published_date": "Sun, 11 May 2025 11:11:55 +0000",
        "source": "ARY Urdu"
    },
    {
        "guid": "https://urdu.arynews.tv/mishi-khan-slams-kangana-ranaut-video-viral/",
        "title": "مشی خان کا کنگنا رناوت کو منہ توڑ جواب، چیلنج بھی کردیا",
        "link": "https://urdu.arynews.tv/mishi-khan-slams-kangana-ranaut-video-viral/",
        "image_url": "https://urdu.arynews.tv/wp-content/uploads/2025/05/mishi-kangna.jpg",
        "article": "پاکستان شوبز انڈسٹری کی معروف اداکارہ مشی خان نے بالی وڈ اداکارہ و سیاست دان کنگنا رناوت کو پاکستان کے خلاف زہر اگلنے پر اڑے ہاتھوں لیا ہے۔\nپاک بھارت کشیدگی کے دوران بالی ووڈ کی متنازع اداکارہ کنگنا رناوت  نے پاکستان اور پاکستانی عوام کیخلاف برے الفاظ استعمال کرتے ہوئے تنقید کا نشانہ بنایا تھا۔\nمشی خان نے فوٹو اینڈ شیئرنگ ایپ انسٹاگرام پر ویڈیو شیئر کرتے ہوئے کہا کہ کنگنا رناوت تمہیں پاکستان کا جواب(آپریشن بنیان مرصوص) کیسا لگا، مزہ آیا، پاکستان اور اس کی عوام کیلئے برا کہنا تمہیں مہنگا پڑ گیا ہے۔\n \n \nA post shared by Galaxy Lollywood (@galaxylollywood)\n\nمشی خان نے مزید کہا کہ کنگنا! آئندہ بولنے سے پہلے سوچنا سیکھو، ہم اپنے ملک اور عوام کے تحفظ کے لیے ہمیشہ تیار ہیں، پہلے اپنے گریبان میں جھانک کر دیکھو کہ تم خود کیا ہو۔\nمشی خان نے طنزیہ انداز کنگنا کو چیلنج دیتے ہوئے کہا کہ آؤ، کرکٹ میچز کی طرح ایک مڈل گراؤنڈ چیلنج کر لیتے ہیں، یقین رکھو، تمہارے لیے میرا ایک مکا ہی کافی ہوگا۔\nواضح رہے کہ مشی خان طویل عرصے سے بھارت کی پالیسیوں پر تنقید کرتی آئی ہیں اور ہر موقع پر پاکستان کی خودمختاری اور سالمیت کی حمایت میں آواز بلند کرتی رہی ہیں۔",
        "published_date": "Sun, 11 May 2025 10:47:28 +0000",
        "source": "ARY Urdu"
    },
    {
        "guid": "https://urdu.arynews.tv/masood-ahmed-khan-pak-india-ceasefire-ary-news/",
        "title": "شواہد موجود ہیں بھارت نے امریکا سے جنگ بندی کیلیے منت سماجت کی، مسعود احمد خان",
        "link": "https://urdu.arynews.tv/masood-ahmed-khan-pak-india-ceasefire-ary-news/",
        "image_url": "https://urdu.arynews.tv/wp-content/uploads/2025/05/3-5.jpg",
        "article": "سابق صدر آزار جموں و کشمیر مسعود احمد خان کا کہنا ہے کہ شواہد موجود ہیں بھارت نے ہی امریکا کے سیکریٹری خارجہ مارکو روبیو سے رابطہ اور جنگ بندی کیلیے منت سماجت کی۔\nمسعود احمد خان نے کی اے آر وائی نیوز سے خصوصی گفتگو میں کہا کہ مقبوضہ جموں و کشمیر پر بھارت کا مؤقف دنیا میں کسی نے تسلیم نہیں کیا، پاکستان نے کل میدان جنگ میں بری، فضائی اور ٹیکنالوجی میں اپنی اہمیت ثابت کر دی، پاکستان نے جو ٹیکنالوجی رافیل کیلیے استعمال کی بھارت کو اس کا اندازہ بھی نہیں تھا۔\nسابق صدر آزاد کشمیر کہا کہ امریکی صدر ڈونلڈ ٹرمپ کا تجارت بڑھانے کا بیان کا مقصد ہے پاکستان اور بھارت دونوں برابر ہیں، پاکستان نے ثالثی پر امریکا کا شکریہ ادا کیا لیکن بھارت نے ادا نہیں کیا۔\nیہ بھی پڑھیں: پاک بھارت جنگ بندی معاہدے میں مارکو اور وینس نے واضح فرق ڈالا: امریکا\nانہوں نے کہا کہ خطے میں امن کیلیے نئے باب کا آغاز ہو رہا ہے، جنگ بندی ہو چکی ہے اب کچھ عرصے بعد غیر جانبدار جگہ پر مذاکرات ہو سکتے ہیں، مقبوضہ کشمیر کے عوام کو حق خودارادیت ملنا چاہیے۔\n’دیکھنا ہوگا کہ بھارت جنگ بندی کے بعد بھارت مذاکرات کیلیے تیار ہے یا نہیں، بھارت کی طرف سے جنگ بندی پائیدار ہے یا نہیں۔ مذاکرات کی میز تک پہنچنے کیلیے بہت سے مراحل طے کرنا ہوں گے۔ پاکستان کا ایک مؤقف یہ ہے کہ بھارت نے سندھ طاس معاہدہ غیر قانونی طور پر معطل کیا۔‘\nمسعود احمد خان نے مزید کہا کہ بھارت نے سندھ طاس معاہدہ معطل کر کے خود کو عالمی عدالت کے کٹہرے میں کھڑا کیا، بھارت کی مقبوضہ کشمیر میں انسانی حقوق کی خلاف ورزیوں کو روکنا بھی اہم معاملہ ہے، پاک بھارت مذاکرات کیلیے چین سمیت دیگر ممالک کا ثالثی گروپ بنے، یہ مشکل ہے کہ بھارت چین اور دیگر ممالک کے ثالثی گروپ پر تیار ہو۔\nان کا کہنا تھا کہ ٹیکنالوجی کے اعتبار سے موجودہ صورتحال چین اور پاکستان کی مشترکہ فتح ہے، پاکستان کی دنیا میں اہمیت بڑھی ہے اس کے ساتھ چین کی بھی بڑھی ہے، کسی پیشگی شرائط یا اتفاق رائے نہ ہونے کی وجہ سے جنگ بندی کی گئی ہے۔\nسابق صدر آزاد جموں و کشمیر نے کہا کہ بھارت کے ساتھ اس وقت جنگ بندی کے سوا کوئی بات نہیں ہوئی، ہمیں خوش فہمی میں نہیں رہنا چاہیے بھارت سندھ طاس معاہدہ معطلی کا فیصلہ واپس نہیں لے گا، بھارت نے جنوری 2023 میں بھی پیغام بھیجا تھا کہ سندھ طاس معاہدے پر نظر ثانی چاہتا ہے۔",
        "published_date": "Sun, 11 May 2025 10:25:33 +0000",
        "source": "ARY Urdu"
    },
    {
        "guid": "https://urdu.arynews.tv/punjab-schools-to-reopen-tomorrow/",
        "title": "اسکول کھلنے کے حوالے سے اہم خبر آگئی",
        "link": "https://urdu.arynews.tv/punjab-schools-to-reopen-tomorrow/",
        "image_url": "https://urdu.arynews.tv/wp-content/uploads/2025/04/schools.jpg",
        "article": "پنجاب کے وزیر تعلیم رانا سکندر حیات نے صوبے بھر کے تمام سرکاری اور نجی تعلیمی ادارے (کل) پیر سے کھولنے کا اعلان کیا ہے۔\nتفصیلات کے مطابق پنجاب کے وزیر تعلیم کی جانب سے جاری کردہ ایک بیان میں کہا ہے کہ تمام اداروں میں بغیر کسی تاخیر کے باقاعدہ تعلیمی سرگرمیاں کل سے دوبارہ شروع ہو جائیں گی۔\nواضح رہے کہ 7 مئی کو بھارتی ڈرون حملوں کے بعد اور سیکیورٹی صورتحال کے پیش نظر صوبائی محکمہ تعلیم نے تمام سرکاری اور نجی اداروں میں کلاسز کی عارضی طور پر معطلی کا اعلان کیا تھا۔\nبھارت اور پاکستان سیز فائر پر تیار ہوگئے، امریکی صدر ٹرمپ\nپاک بھارت کشیدگی: تعلیمی ادارے بند رکھنے کا اعلان\nخیال رہے کہ بھارت کی جارحیت پر پاکستان نے منہ توڑ جواب دیا اور آپریشن بُنْيَان مَّرْصُوْص ( آہنی دیوار) کے دوران بھارت میں 10 سے زائد اہداف کو نشانہ بنایا۔\nدونوں ممالک کے درمیان کشیدگی کے پیش نظر امریکا کی جانب سے جنگ بندی کیلئے دونوں ممالک کو ایک میز پر لایا گیا۔\nاس حوالے سے اپنے سوشل میڈیا اکاؤنٹ پر امریکی صدر ڈونلڈ ٹرمپ نے  بیان جاری کرتے ہوئے کہا تھا کہ امریکا کی ثالثی میں بھارت اور پاکستان فوری جنگ بندی پر متفق ہوگئے ہیں۔",
        "published_date": "Sun, 11 May 2025 10:21:39 +0000",
        "source": "ARY Urdu"
    },
    {
        "guid": "https://urdu.arynews.tv/uk-strict-measures-for-immigration-control/",
        "title": "برطانیہ کا امیگریشن کنٹرول کے لیے سخت اقدامات کا فیصلہ، طلبہ کے لیے بری خبر",
        "link": "https://urdu.arynews.tv/uk-strict-measures-for-immigration-control/",
        "image_url": "https://urdu.arynews.tv/wp-content/uploads/2025/05/uk-visa.jpg",
        "article": "لندن: برطانیہ نے امیگریشن کنٹرول کے لیے سخت اقدامات اٹھانے کا فیصلہ کر لیا ہے، جس میں طلبہ کے لیے بھی بری خبر ہے۔\nبرطانوی سیکریٹری داخلہ کے مطابق برطانیہ میں اب ورکرز کی کمی کو پورا کرنے کے لیے مقامی لوگوں پر سرمایہ کاری کی جائے گی، جس کے لیے کیئر ویزہ کے قوانین میں تبدیلی کی جا رہی ہے۔\nبرطانوی سیکریٹری داخلہ کا کہنا ہے کہ بیرون ممالک سے ورکرز کے حصول کو سخت بنایا جا رہا ہے، اوورسیز طلبہ کو کام کی اجازت پر بھی نظر ثانی کی جائے گی۔\nبرطانوی سیکریٹری داخلہ کے مطابق جرائم میں ملوث اوورسیز کے خلاف بھی سخت اقدامات کا فیصلہ کیا گیا ہے، جو غیر ملکی جرائم میں ملوث ہوں گے ان کا ویزہ منسوخ کر دیا جائے گا۔\nیاد رہے کہ جمعرات کو برطانوی اخبار نے ایک رپورٹ میں بتایا تھا کہ برطانیہ ان ملکوں کی ویزا درخواستوں کو محدود کرنے کا منصوبہ بنا رہا ہے جن کا ویزے کی مقررہ مدت سے زیادہ قیام یا سیاسی پناہ لینے کا امکان زیادہ ہے۔\nٹائمز اخبار کے مطابق ہوم آفس کی جانب سے پاکستان، نائیجیریا اور سری لنکا سمیت بعض ممالک کے شہریوں کی جانب سے ورک اور اسٹڈی ویزے کی درخواستوں پر سخت شرائط لگ سکتی ہیں۔ رپورٹ میں کہا گیا تھا کہ ان منصوبوں کا اعلان جلد ہی امیگریشن وائٹ پیپر میں کیا جائے گا، کیوں کہ حکومت امیگریشن کےاعداد و شمار کو قابو کرنا چاہتی ہے۔",
        "published_date": "Sun, 11 May 2025 09:59:56 +0000",
        "source": "ARY Urdu"
    },
    {
        "guid": "https://urdu.arynews.tv/ukraines-zelenskiy-calls-on-russia-to-confirm-ceasefire-before-talks/",
        "title": "’مذاکرات کرنے ہیں تو۔۔۔‘: زیلنسکی نے پیوٹن کی پیشکش پر شرط رکھ دی",
        "link": "https://urdu.arynews.tv/ukraines-zelenskiy-calls-on-russia-to-confirm-ceasefire-before-talks/",
        "image_url": "https://urdu.arynews.tv/wp-content/uploads/2025/03/putin-zelenksy.jpg",
        "article": "یوکرینی صدر زیلنسکی نے روسی ہم منصب ولادیمیر پیوٹن کی براہ راست مذاکرات کی پیشکش قبول کرنے سے پہلے شرط رکھ دی۔\nخبر رساں ایجنسی روئٹرز کی رپورٹ کے مطابق زیلنسکی نے پیوٹن سے 12 مئی سے شروع ہونے والی غیر مشروط جنگ بندی کی تصدیق کرنے کا مطالبہ کیا تاکہ وہ براہ راست مذاکرات کیلیے تیار ہو۔\nگزشتہ روز زیلنسکی نے 12 مئی سے شروع ہونے والی غیر مشروط 30 روزہ جنگ بندی کیلیے بڑے یورپی ممالک اور امریکی صدر ڈونلڈ ٹرمپ کی حمایت حاصل کی۔\nیہ بھی پڑھیں: زیلنسکی کی پیوٹن کی زندگی سے متعلق حیران کن پیشگوئی\nتاہم آج روسی صدر پیوٹن نے ترکی میں جمعرات سے شروع ہونے والے یوکرین کے ساتھ براہ راست مذاکرات کی تجویز پر اپنے ردعمل کا اظہار کیا جس پر زیلنسکی کا بیان آیا ہے۔\nسوشل میڈیا پلیٹ فارم ایکس پر یوکرینی صدر نے لکھا کہ یہ ایک مثبت علامت ہے کہ روس نے آخر کار جنگ کے خاتمے پر غور شروع کر دیا ہے، کسی بھی جنگ کو حقیقی معنوں میں ختم کرنے کا پہلا قدم جنگ بندی ہے۔\nانہوں نے کہا کہ ایک دن کیلیے بھی قتل کو جاری رکھنے کا کوئی فائدہ نہیں ہے، ہم توقع کرتے ہیں کہ روس مکمل، دیرپا اور قابل اعتماد جنگ بندی کی تصدیق کرے گا جو کل 12 مئی بروز پیر شروع ہونی ہے، یوکرین اس کیلیے تیار ہے۔\nادھر، زیلنسکی کے چیف آف اسٹاف اینڈری یرماک نے ٹیلی گرام پر کہا کہ پہلے جنگ بندی کریں پھر باقی سب کچھ بعد میں ہوگا، روس کو مبہم بیانات سے جنگ جاری رکھنے کی اپنی خواہش کو چھپانا نہیں چاہیے۔",
        "published_date": "Sun, 11 May 2025 09:46:37 +0000",
        "source": "ARY Urdu"
    },
    {
        "guid": "https://urdu.arynews.tv/rahim-yar-khan-airport-notam/",
        "title": "رحیم یار خان ایئرپورٹ سے متعلق اہم نوٹم جاری",
        "link": "https://urdu.arynews.tv/rahim-yar-khan-airport-notam/",
        "image_url": "https://urdu.arynews.tv/wp-content/uploads/2025/05/Rahim-Yar-Khan-airport.jpg",
        "article": "رحیم یار خان: پنجاب کے شہر رحیم یار خان میں شیخ زید ایئر پورٹ سے متعلق اہم نوٹم جاری کیا گیا ہے۔\nتفصیلات کے مطابق پاکستان ایئر پورٹ اتھارٹی کی جانب سے جاری ایک نوٹم میں کہا گیا ہے کہ رحیم یار خان ایئر پورٹ 10 مئی 2025 صبح 6:00 بجے سے 17 مئی رات 11:59 بجے تک رن وے کے مرمتی کام کے باعث پروازوں کے لیے دستیاب نہیں ہے۔\nیاد رہے کہ شیخ زید انٹرنیشنل ایئر پورٹ پر بھارت نے بزدلانہ حملہ کر دیا تھا، جس کے نتیجے میں شیخ زید انٹرنیشنل ایئر پورٹ کو نقصان پہنچا تھا، بھارت نے اپنے بزدلانہ حملے میں پاکستان اور متحدہ عرب امارات کی دوستی کی علامت کو نشانہ بنایا۔\nیہ ایئر پورٹ 1993 میں تعمیر کیا گیا تھا اور اس کا نام شیخ زید بن سلطان النہیان کے نام پر رکھا گیا تھا، بھارت کی جانب سے گزشتہ روز ننکانہ صاحب کو بھی نشانہ بنانے کی کوشش کی گئی تھی۔\nواضح رہے کہ ملک میں پاک بھارت کشیدگی اور سیز فائر کے بعد بھی فلائٹ شیڈول شدید متاثر ہے، ملک بھر کی آج بھی 150 پروازیں منسوخ کی گئیں۔ ملک میں درجنوں پروازیں غیر یقینی صورت حال کا شکار ہیں، اتوار کو کراچی ایئرپورٹ کی 45، لاہور کی 38، اسلام اباد کی 40 پروازیں منسوخ کی گئیں۔\nملتان کی 10، پشاور کی 11 اور سیالکوٹ کی 6 پروازیں آپریشنل وجوہ کی بنا پر منسوخ کی گئیں، منسوخ کی گئی پروازوں میں 138 بین الاقوامی پروازیں بھی شامل ہیں۔",
        "published_date": "Sun, 11 May 2025 09:30:13 +0000",
        "source": "ARY Urdu"
    },
    {
        "guid": "https://urdu.arynews.tv/flights-canceled-flight-schedule-pakistan/",
        "title": "فلائٹ شیڈول شدید متاثر، ملک بھر کی آج بھی 150 پروازیں منسوخ",
        "link": "https://urdu.arynews.tv/flights-canceled-flight-schedule-pakistan/",
        "image_url": "https://urdu.arynews.tv/wp-content/uploads/2025/05/pak-flight.jpg",
        "article": "کراچی: ملک میں پاک بھارت کشیدگی اور سیز فائر کے بعد بھی فلائٹ شیڈول شدید متاثر ہے، ملک بھر کی آج بھی 150 پروازیں منسوخ کی گئیں۔\nتفصیلات کے مطابق ملک میں درجنوں پروازیں غیر یقینی صورت حال کا شکار ہو گئی ہیں، اتوار کو کراچی ایئرپورٹ کی 45، لاہور کی 38، اسلام اباد کی 40 پروازیں منسوخ کی گئیں۔\nملتان کی 10، پشاور کی 11 اور سیالکوٹ کی 6 پروازیں آپریشنل وجوہ کی بنا پر منسوخ کی گئیں، منسوخ کی گئی پروازوں میں 138 بین الاقوامی پروازیں بھی شامل ہیں۔\nدوسری طرف ملک بھر کے تمام ایئرپورٹس سے فلائٹ آپریشن بحال کر دیا گیا ہے، کراچی، اسلام آباد اور لاہور سے اندرون و بیرون ملک فلائٹ آپریشن جاری ہے، خلیجی ممالک کے لیے قومی ایئر لائن کی پروازیں آج شیڈول کی گئی ہیں۔\nاسلام آباد سے دبئی، کوئٹہ کے لیے پروازوں کی روانگی کچھ دیر میں ہوگی، آج کراچی سے قومی ایئر لائن کی پرواز مدینہ کے لیے روانہ ہوئی، کراچی سے اسلام آباد کے لیے دو پروازیں مقررہ وقت پر روانہ ہوئیں، تاہم کراچی سے نجی ایئر لائنز کی متعدد پروازیں منسوخ بھی ہوئیں۔\nدمام مدینہ جدہ سے بھی فلائٹس کراچی پہنچ گئی ہیں، لاہور سے مدینہ، دبئی اور کراچی کے لیے 5 پروازیں روانہ ہوئیں، لاہور سے باکو اور مشہد کے لیے بھی پروازیں روانہ ہوں گی، جب کہ کراچی سے بعض فلائٹس تاخیر کا شکار ہیں۔",
        "published_date": "Sun, 11 May 2025 09:19:48 +0000",
        "source": "ARY Urdu"
    },
    {
        "guid": "212bc583c05b6e8a17c4a711e1d0048f",
        "title": "دوٹوک مؤقف اپنانے پر اسپیکر پنجاب اسمبلی کا فیس بک پیج بھارت میں بلاک",
        "link": "https://www.express.pk/story/2761015/do-tok-muaqif-apnane-pr-speaker-punjab-assembly-ka-facebook-page-indian-m-block-2761015/",
        "image_url": "https://img.express.pk/logo/expresslogo.webp",
        "article": "اسپیکر پنجاب اسمبلی ملک محمد احمد خان کا دوٹوک مؤقف بھارت کو گوارا نہ ہوا، جس پر فیس بک پیج بھارت میں بلاک کر دیا گیا۔\nاسپیکر ملک محمد احمد خان نے پہلگام واقعے کے حقائق اور بھارتی بیانیے کا پول کھولا اور بھارت کو آئینہ دکھایا جبکہ انہوں نے سندھ طاس معاہدے پر پاکستان کا قانونی مؤقف بھرپور انداز میں پیش بھی کیا۔\nسندھ طاس معاہدے کی خلاف ورزیوں پر بھارت کو آئینہ دکھانے پر فیس بک پیج بلاک کر دیا گیا۔\nاسپیکر ملک محمد احمد خان نے پاکستان کی سالمیت، خودمختاری اور قومی مفادات کے تحفظ کے لیے دو ٹوک موقف اختیار کیا۔\nاظہارِ رائے کی آزادی کا دعویدار بھارت تنقید برداشت کرنے سے قاصر ہے۔",
        "published_date": "Sun, 11 May 25 11:28:17 +0000",
        "source": "Express Urdu"
    },
    {
        "guid": "1a835d9abf7669f00092e9d8622914e0",
        "title": "کراچی: ہاکس بے کے قریب ہٹ پر بنے سوئمنگ پول میں خاتون ڈوب کر جاں بحق",
        "link": "https://www.express.pk/story/2761013/elderly-woman-drowns-in-swimming-pool-built-on-hut-near-hawkes-bay-turtle-beach-2761013/",
        "image_url": "https://img.express.pk/logo/expresslogo.webp",
        "article": "ہاکس بے ٹرٹل بیچ کے قریب ہٹ پربنے سوئمنگ پول میں معمر خاتون ڈوب کرجاں بحق ہوگئی۔\nرپورٹ کے مطابق ماڑی پورتھانے کے علاقے ہاکس بے ٹرٹل بیچ کے قریب ہٹ پربنے سوئمنگ پول میں معمرخاتون ڈوب گئیں جنہیں تشویشناک حالت میں نکال کر قریبی اسپتال منتقل کیا گیا جہاں خاتون کے جاں بحق ہونے کی تصدیق کردی گئی۔\nخاتون کی شناخت 53 سالہ نیئر سلطان زوجہ غلام فاروق کے نام سے کی گئی، متوفیہ خاتون سپرہائیوے پرواقع بحریہ ٹاؤن کی رہائشی تھی۔\nایس ایچ اوماڑی پورچوہدری سلیم کے مطابق متوفیہ خاتون اپنی فیملی کے ہمراہ پکنک کےلیے ہاکس بے ٹرٹل بیچ کے قریب ہٹ پر آئے ہوئے تھے، خاتون کی بیٹے اور بیٹیاں سمندر کنارے گئے ہوئے تھے خاتون ہٹ پرموجود تھی۔\nخاتون سوئمنگ پول میں گئیں اورپاؤں سلپ ہونے سے ڈوب گئیں، انھوں نے بتایا کہ پولیس نے قانونی کارروائی کے بعد خاتون کی لاش ورثا کے حوالے کردی۔",
        "published_date": "Sun, 11 May 25 11:06:40 +0000",
        "source": "Express Urdu"
    },
    {
        "guid": "ab5d2d11b423b1287b4aaa60fbc5dd88",
        "title": "مکہ میں ایمبولینس کے ذریعے غیرقانونی حج کی کوشش، بھارتی شہری گرفتار",
        "link": "https://www.express.pk/story/2761012/makkah-me-abulance-ke-zarye-illegal-hajj-indian-arrest-2761012/",
        "image_url": "https://img.express.pk/logo/expresslogo.webp",
        "article": "مکہ مکرمہ: سعودی حج سیکیورٹی فورسز نے حج ضوابط کی خلاف ورزی پر ایک بھارتی شہری کو گرفتار کر لیا ہے۔ \nحکام کے مطابق مذکورہ شخص ایمبولینس کے ذریعے بغیر اجازت نامے کے چار رہائشیوں کو مکہ مکرمہ لے جانے کی کوشش کر رہا تھا۔\nاسی کارروائی کے دوران ایک مصری شہری کو بھی حراست میں لیا گیا جس نے سوشل میڈیا پر جعلی حج پرمٹ کا اشتہار جاری کیا تھا۔ سیکیورٹی اداروں کا کہنا ہے کہ حج کے ضوابط کی خلاف ورزی کرنے والوں کے خلاف سخت قانونی کارروائی کی جائے گی۔\nحکام نے عوام سے اپیل کی ہے کہ وہ حج سے متعلق کسی بھی غیر قانونی سرگرمی میں ملوث نہ ہوں اور صرف باقاعدہ اجازت نامے کے ذریعے ہی مقدس مقامات کا رخ کریں۔",
        "published_date": "Sun, 11 May 25 10:58:51 +0000",
        "source": "Express Urdu"
    },
    {
        "guid": "16744b7c27994041abdf0aa08a2f4bcd",
        "title": "آپریشن بنيان مرصوص؛ پاک بحریہ نے بھارتی جنگی بیڑے کو اپنے پانیوں تک کیسے محدود رکھا؟",
        "link": "https://www.express.pk/story/2761010/operation-bunyanum-marsoos-pak-navy-ne-indian-war-fleet-ko-apne-panio-tk-kese-restrict-rakha-2761010/",
        "image_url": "https://img.express.pk/logo/expresslogo.webp",
        "article": "آپریشن بُنْيَانٌ مَّرْصُوْص میں پاک بحریہ کی موثر حکمت عملی کے باعث بھارتی بحریہ اپنے پانیوں تک محدود رہی، بھارتی بحریہ جنوب میں پاک بحریہ کو چیلنج کرنے کی ہمت نہ کر سکی۔\nپاک بھارت حالیہ کشیدگی کے پورے عرصے کے دوران، پاک بحریہ کی کڑی نگرانی اور مسلسل موجودگی کے سبب بھارتی بحریہ کا کوئی بھی جہاز یا ایئر کرافٹ پاکستان کی جانب پیش قدمی نہ کر سکا۔\nپاک بحریہ کی زبردست حکمت عملی کی بدولت بھارتی ایئر کرافٹ کیرئیر (آئی این ایس وکرانت) پاکستان کے لیے خطرہ نہ بن سکا۔\nپاک بحریہ کی جنوب میں موجودگی اور جامع حکمت عملی کی بدولت شمال اور شمال مشرق میں مسلح افواج نے اہداف کامیابی سے حاصل کیے۔\nپاک بحریہ نے بھارتی بحریہ کو نہ صرف اپنے پانیوں تک محدود رکھا بلکہ ساتھ ہی پاکستان کے سمندری تجارتی راستوں اور ساحلی علاقوں کی حفاظت کو بھی یقینی بنایا۔\nحالیہ کشیدگی کے دوران پاکستان کی تینوں بندرگاہیں کراچی بندرگاہ، پورٹ قاسم اور گوادر بندرگاہ کا معمول کے مطابق کام کرتے رہنا پاک بحریہ کی کامیاب حکمت عملی کا منہ بولتا ثبوت ہے۔\nاپنے سے کہیں بڑے دشمن کو اپنے ہی پانیوں تک محدود کر دینے سے بھارتی بحریہ کو ذلت و رسوائی کا سامنا کرنا پڑا۔ اس کا سہرا پاک بحریہ کی قیادت، افسران اور سیلرز کو جاتا ہے جنہوں نے دن رات پاکستان کے پانیوں کی حفاظت کی اور دشمن کو کسی قسم کی جارحیت کرنے کا موقع فراہم نہیں کیا۔",
        "published_date": "Sun, 11 May 25 10:44:40 +0000",
        "source": "Express Urdu"
    },
    {
        "guid": "fb808b842321998326e3dfef84bcfe4b",
        "title": "امریکی صدر ٹرمپ کی شکل میں پاکستان کو بہترین شراکت دار مل گیا، وزیراعظم",
        "link": "https://www.express.pk/story/2761008/pakistan-has-found-the-best-partner-in-the-form-of-us-president-trump-says-prime-minister-2761008/",
        "image_url": "https://img.express.pk/logo/expresslogo.webp",
        "article": "وزیراعظم شہباز شریف نے کہا ہے کہ امریکی صدر ڈونلڈ ٹرمپ کی شکل میں پاکستان کو بہترین شراکت دار مل گیا ہے۔\nوزیراعظم شہباز شریف نے یہ بیان سماجی رابطے کی ویب سائٹ ایکس پر جاری کیا۔\nانہوں نے کہا کہ عالمی امن کے لئے امریکی صدر ڈونلڈ ٹرمپ کی فیصلہ ساز قیادت پر ان کا مشکور ہوں، جنوبی ایشیا میں امن کے قیام کے لئے صدر ٹرمپ کی کاوشیں لائق تحسین ہیں۔\nوزیراعظم  نے کہا کہ پاکستان اور امریکہ عشروں سے ایک دوسرے کے حلیف ہیں،پاکستان اور امریکہ نے مشترکہ مفادات کے تحفظ اور وسعت کے لئے مل کر کام کیا۔\nشہباز شریف نے کہا کہ امریکی صدر ٹرمپ کی شکل میں پاکستان کو ایک بہترین شراکت دار ملا ہے۔",
        "published_date": "Sun, 11 May 25 10:41:52 +0000",
        "source": "Express Urdu"
    },
    {
        "guid": "1886272197af12d6b4113b9cf66993d0",
        "title": "حماس نے دو اسرائیلی یرغمالیوں کی ویڈیو جاری کر دی، زندہ ہونے کی تصدیق",
        "link": "https://www.express.pk/story/2761006/hammas-ne-2israeli-hostages-ki-new-video-release-kardi-2761006/",
        "image_url": "https://img.express.pk/logo/expresslogo.webp",
        "article": "غزہ: حماس کے مسلح ونگ، عزالدین القسام بریگیڈز نے دو اسرائیلی یرغمالیوں کی ویڈیو جاری کی ہے جس میں دونوں افراد کو زندہ حالت میں دکھایا گیا ہے۔ ان میں سے ایک شخص نے اسرائیل سے 19 ماہ سے جاری جنگ کو ختم کرنے کی اپیل کی ہے۔\nیہ دونوں افراد — الکانہ بوہبوت (36 سال) اور یوسف حییم اوہانا (24 سال) — کو اسرائیلی گروپ Hostages and Missing Families Forum نے شناخت کیا، جنہیں 7 اکتوبر 2023 کے حماس کے حملے کے دوران اغوا کیا گیا تھا۔\nویڈیو میں بوہبوت کو کمزور حالت میں زمین پر کمبل میں لپٹا ہوا دیکھا جا سکتا ہے، جبکہ اوہانا عبری زبان میں اسرائیلی حکومت سے مطالبہ کرتا ہے کہ وہ غزہ میں جاری فوجی کارروائی بند کرے اور باقی تمام یرغمالیوں کی رہائی کو یقینی بنائے۔",
        "published_date": "Sun, 11 May 25 10:15:20 +0000",
        "source": "Express Urdu"
    },
    {
        "guid": "dc63dd2d962d7508ce7c7d3df742bbdf",
        "title": "آپریشن بُنْيَانٌ مَّرْصُوْص کی کامیابی پر ملک بھر میں جشن، مٹھائیاں تقسیم",
        "link": "https://www.express.pk/story/2761005/operation-bunyanum-marsoos-ki-kamyabi-pr-mulk-bhar-m-jashan-mithaia-taqseem-2761005/",
        "image_url": "https://img.express.pk/logo/expresslogo.webp",
        "article": "بھارتی جارحیت کا تاریخی اور منہ توڑ جواب دینے پر افواج پاکستان کو خراج تحسین کیا جا رہا ہے جبکہ اظہار یکجہتی کے لیے ریلیاں بھی نکالی جا رہی ہیں۔\nشہر شہر، گلی گلی افواج پاکستان کو خراج تحسین پیش کرنے کے لیے ریلیوں میں عوام کی کثیر تعداد شریک ہوئی۔ افواج پاکستان کے جوانوں پر پھولوں کی پتیاں نچھاور اور پھولوں کے ہار پہنائے گئے۔\nلکی مروت میں فتح کی خوشی میں عوام کی بڑی تعداد نے قومی پرچم اٹھا کر پاک فوج زندہ باد کے نعرے لگائے جبکہ شمالی وزیرستان باجوڑ میں بھی بھارتی جارحیت اور افواج پاکستان کی فتح پر ریلی کا انعقاد کیا گیا۔\nچترال میں بھی غیور عوام افواج پاکستان کو خراج تحسین پیش کرنے کے لیے سڑکوں پر نکل آئے۔ پشاور کینٹ اور مردان میں بھی عوام کی بڑی تعداد بھارت کے خلاف فتح کا جشن منانے سڑکوں پر آگئی۔\nڈیرہ اسماعیل خان اور ٹانک میں بھی عوام پاک فوج زندہ باد، بھارت مردہ بات کے نعرے لگاتے سڑکوں پر نکل آئے۔\nسوات میں بھی عوام کی بڑی تعداد نے اپنی بہادر مسلح افواج کو خراج تحسین پیش کیا۔ مہمند، نوشہرہ اور قلعہ بالا حصار میں بھی عوام نے فتح کی خوشی میں ریلیوں کا انعقاد کیا۔\nریلیوں میں ہر مکتبہ فکر کے افراد نے شرکت کی جبکہ اس دوران عوام نے مٹھائیاں بھی تقسیم کیں۔ ریلیوں کے شرکاء نے اللہ کی ذات کا اس شاندار فتح پر شکر ادا کیا اور افواج پاکستان کے حق میں نعرے لگائے۔",
        "published_date": "Sun, 11 May 25 10:11:36 +0000",
        "source": "Express Urdu"
    },
    {
        "guid": "a5d4b42da21a3b1a867e1dd6ce057fd5",
        "title": "سیہون: 20 سالہ معذور لڑکی سے 2 افراد کی جنسی زیادتی",
        "link": "https://www.express.pk/story/2761004/sehwan-20-year-old-disabled-girl-sexually-assaulted-by-2-men-2761004/",
        "image_url": "https://img.express.pk/logo/expresslogo.webp",
        "article": "سندھ کے ضلع سیہون میں کچی آبادی کی رہائشی 20 سالہ معزور لڑکی کو 2 افراد نے جنسی زیادتی کا نشانہ بنا ڈالا۔\nرپورٹ کے مطابق سندھ پولیس نے کہا کہ ملزمان متاثرہ لڑکی کو گھر کے دروازے سے ویل چیئر سمیت زبردستی اپنے گھر لے گئے جہاں انہوں نے اس کے ساتھ جنسی زیادتی کی۔\nپولیس نے لڑکی کے چچا امجد علی لاشاری کی مدعیت میں تھانہ سہون میں مقدمہ درج کرلیا، مقدمہ علی رضا چنیسر اور احمد علی ماچھی پر درج کیا گیا۔\nپولیس نے بتایا کہ واقعہ سات روز قبل پیش آیا، زیادتی میں ملوث ایک نامزد ملزم گرفتارکرلیا گیا جب کہ دوسرے کی گرفتاری کے لیے کارروائی کی جا رہی ہے۔\nپولیس حکام کے مطابق لڑکی کو طبی معائنے کے لیےعبداللہ شاہ اسپتال سہون منتقل کردیا گیا۔",
        "published_date": "Sun, 11 May 25 10:08:35 +0000",
        "source": "Express Urdu"
    },
    {
        "guid": "5e64460f8e4c9dd2e4fb78510e5e3e25",
        "title": "خان یونس میں قیامت، اسرائیلی حملے میں 4 معصوم بچے شہید",
        "link": "https://www.express.pk/story/2761003/khan-younus-me-qayamat-israeli-attack-me-4children-shaheed-2761003/",
        "image_url": "https://img.express.pk/logo/expresslogo.webp",
        "article": "خان یونس (غزہ) میں اسرائیلی فضائی حملے کے نتیجے میں کم از کم آٹھ فلسطینی شہید ہو گئے، جن میں چار کمسن بچے اور دو خواتین شامل ہیں۔ یہ حملہ ان خیموں پر کیا گیا جہاں نقل مکانی کرنے والے بے گھر افراد پناہ لیے ہوئے تھے۔\nغزہ کی سول ڈیفنس ایجنسی کے ترجمان محمود بَصَّال کے مطابق، اسرائیلی لڑاکا طیاروں نے رات گئے تین خیموں کو نشانہ بنایا، جن میں درجنوں بے گھر افراد موجود تھے۔ جاں بحق ہونے والے بچوں کی عمریں دو سے پانچ سال کے درمیان تھیں۔\nحملے کے بعد کی ویڈیوز میں امدادی کارکنوں کو اندھیرے میں لاشیں نکالتے اور ایمبولینس میں منتقل کرتے دیکھا گیا، جن میں ایک بچے کی لاش سفید پلاسٹک بیگ اور دوسری کمبل میں لپٹی ہوئی تھی۔ ایک زخمی شیر خوار بچے کو بھی طبی امداد دی گئی۔\nاس کے علاوہ، اسرائیلی فوج نے غزہ شہر کے مشرق میں پانچ مکانات کو دھماکہ خیز مواد سے تباہ کر دیا اور خان یونس کے مشرقی علاقے عبّاسہ پر توپ خانے سے گولہ باری کی، تاہم ان حملوں میں مزید ہلاکتوں کی اطلاع نہیں ملی۔",
        "published_date": "Sun, 11 May 25 09:50:19 +0000",
        "source": "Express Urdu"
    },
    {
        "guid": "c37a2ccd2dec54c3305829f4ba4f7483",
        "title": "موٹروے پر کلرکہار کے مقام پر شارٹ سرکٹ کے باعث مسافر بس میں آتشزدگی",
        "link": "https://www.express.pk/story/2761002/a-passenger-bus-caught-fire-due-to-a-short-circuit-at-kallar-kahar-on-the-motorway-2761002/",
        "image_url": "https://img.express.pk/logo/expresslogo.webp",
        "article": "موٹروے پر کلرکہار کے مقام پرشارٹ سرکٹ کی وجہ سے مساسر بس میں آگ لگ گئی۔\nترجمان موٹر وے کی جانب سے جاری بیان کے مطابق بس ساہنیا والا سے اسلام اباد کی طرف جارہی تھی۔\nموٹر پولیس نے بروقت کارروائی کرتے ہوئے 48 مسافروں کو بس سے باحفاظت باہر نکال لیا، نیشنل ہائی ویز اینڈ موٹرویز پولیس شہریوں کا سفر محفوظ بنانے کے لیے ہر دم کوشاں ہے۔",
        "published_date": "Sun, 11 May 25 09:49:07 +0000",
        "source": "Express Urdu"
    },
    {
        "guid": "c0d237bd84c8b6020256ec4d5b5fe416",
        "title": "بھارت کو منہ توڑ جواب دینے اور آپریشن بنیان المرصوص کی کامیابی پر آج ملک بھر میں یوم تشکر",
        "link": "https://www.express.pk/story/2761001/thanksgiving-day-is-being-celebrated-for-the-befitting-response-to-indian-aggression-and-the-success-of-operation-banyan-al-marsoos-2761001/",
        "image_url": "https://img.express.pk/logo/expresslogo.webp",
        "article": "پاکستان کی جانب سے بھارتی جارحیت کا منہ توڑ جواب دینے اور آپریشن بنیان المرصوص کی کامیابی پر آج ملک بھر میں یوم تشکر منایا جا رہا ہے اور ملک کے طول و عرض میں پاک فوج کے حق میں ریلیاں نکالی جا رہی ہیں اور مٹھائیاں تقسیم کی جا رہی ہیں۔\nرپورٹ کے مطابق آپریشن بنیان مر صوص میں بھارتی فوجی تنصیبات کو کامیابی سے نشانہ بنانے، جنگ بندی کے بعد پاکستان بھر میں جشن منایا گیا۔\nاتوار کو ملک بھر میں چھوٹے بڑے شہروں، قصبوں اور دیہات میں عوام نے خوشی کا اظہار کرتے ہوئے ڈھول بجائے اور مٹھائیاں تقسیم کیں جبکہ سکھ برادری اور آزاد جموں و کشمیر کی عوام نے بھی سوشل میڈیا پر مسلح افواج کو دلی خراج تحسین پیش کیا۔\nپی ٹی وی نیوز کی رپورٹ میں کہا گیا کہ آزاد جموں و کشمیر سے اسلام آباد، گوادر سے کراچی تک ملک کے طول و عرض میں شہریوں نے بھارت کے خلاف کامیاب آپریشن کا جشن منایا۔\nیادگار فتح حاصل کرنے میں اہم کردار ادا کرنے والے فوجی ہیروز کی بہادری اور قربانیوں کو سلام بھی پیش کرتے ہوئے قوم کے لیے اتحاد اور فخر کے ایک تاریخی لمحے کو سلام پیش کیا۔\nرپورٹ میں مزید کہا گیا ہے کہ شہری مسلح افواج اور حکومت کو دلی خراج تحسین پیش کرنے کے لیے سوشل میڈیا پلیٹ فارمز پر بھی متحرک رہے جب کہ سڑکیں پرجوش ہجوم سے بھری ہوئی تھیں جو فتح کا جشن منا رہے تھے، عوامی جوش و خروش اور قومی فخر کا مظاہرہ کر رہے تھے۔\nسرکاری حکام نے مسلح افواج کی بہادری کو سراہتے ہوئے کہا کہ ان کی پیشہ ورانہ مہارت اور تزویراتی صلاحیت نے پوری دنیا میں ملک کا پرچم بلند کیا ہے۔\nایک سینئر اہلکار نے کہا کہ آج ہم اپنی فوج کی غیر متزلزل لگن کا جشن منا رہے ہیں، کامیاب آپریشن پر مٹھائیاں تقسیم کی گئیں۔\nانہوں نے کہا کہ ہم نے شہر میں ایسا جوش و خروش کبھی نہیں دیکھا، لوگ جیت کا جشن منانے کے لیے جھنڈے، بینرز اور مٹھائیاں خرید رہے ہیں۔\nایک مقامی دکاندار نے خوشی سے جھومتے ہوئے کہا کہ فتح کے بعد کاروبار عروج پر ہے ۔ ایک معروف آئی ٹی پروفیشنل نے کہا کہ آن لائن ردعمل مزاح اور حب الوطنی کا امتزاج ہے، جس میں میمز اور ہیش ٹیگ وائرل ہو رہے ہیں، صارفین اس صورتحال پر مذاق اڑا رہے ہیں اور قومی فخر کا مظاہرہ کر رہے ہیں۔\nایک آئی ٹی ماہر کے طور پر میں نے دیکھا ہے کہ آن لائن رجحانات کتنی تیزی سے پھیل سکتے ہیں اور عوامی مباحثہ کی شکل اختیار کر جاتے ہیں۔\nلاہور میں بھی لوگ سڑکوں پر نکل آئے، مٹھائیاں تقسیم کیں اور پاک فوج کے حق میں نعرے لگائے اور ہر طرف جشن کا سماں تھا۔\nآزاد جموں و کشمیر کے ایک شہری نے کہا کہ ہم پاکستانی عوام اور اپنی بہادر مسلح افواج کے ساتھ متحد ہیں۔ یہ فتح ان کی طاقت اور لچک کا ثبوت ہے۔پنجاب اور کوئٹہ میں بھی لوگوں نے مٹھائیاں تقسیم کیں اور پاک فوج کی کامیابی پر جشن منایا۔\nانہوں نے بھارت کے خلاف آپریشن بنیان المرصوص کی کامیابی پرا فواج کو خراج تحسین پیش کرتے ہوئے کہا کہ پاکستان ایک امن پسند ملک ہے تاہم بھارتی جارحیت کا بھرپور جواب دیتے ہوئے بھارت کو جنگ بندی کا اعلان کرنے پر مجبور کرنا پڑا۔ پاکستانی پرچم بلند کیے ہوئے لوگ سارا دن پاک فوج زندہ باد کے نعرے لگاتے رہے ۔\nانہوں نے سپاہیوں پر پھولوں کی بارش کی ، انہیں ہار پہنائے جب کہ ٹینکوں پر تعینات فوجیوں کو گلدستے پیش کیے گئے اور اپنی مسلح افواج کے ساتھ یکجہتی اور تشکر کا اظہار کیا گیا۔\nایک مقامی سکھ رہنما نے بھی پاکستان کی فوج کی تعریف کرتے ہوئے کہا کہ پاکستان کی مسلح افواج کی بہادری اور تزویراتی صلاحیت واقعی قابل تعریف ہے۔ اسی طرح دیگر اقلیتی برادریوں نے بھی پاکستان کی کامیابیوں پر اظہار تشکر کیا اور پاک افواج کو خراج تحسین پیش کیا۔\nگزشتہ روز وزیراعظم شہباز شریف نے بھارتی جارحیت کا منہ توڑ جواب دینے اور آپریشن بنیان المرصوص کی کامیابی پر آج (اتوار) ملک بھر میں یوم تشکر منانے کا اعلان کیا تھا۔\nوزیراعظم شہباز شریف نے کہا کہ یہ دن اللہ رب العزت کے حضور سجدہ شکر بجا لانے، افواج پاکستان کی بے مثال بہادری کو خراج تحسین پیش کرنے اور پوری قوم کے حوصلے اور وحدت کو سراہنے کے لیے منایا جائے گا۔\nانہوں نے کہا کہ آپریشن بنیان المرصوص نے دشمن کی جارحیت کو مؤثر اور بھرپور جواب دیا اور پاکستان نے ہر محاذ پر برتری ثابت کی، ہم اس کامیابی پر اللہ تعالیٰ کے شکر گزار ہیں، جس نے ہمیں سرخرو فرمایا۔\nوزیراعظم کا کہنا تھا کہ دشمن کی جارحیت کے باوجود پاکستان نے صبر و تحمل کا مظاہرہ کیا لیکن مکمل تیاری کے ساتھ اپنے دفاع کو یقینی بنایا۔\nشہباز شریف نے کہا کہ قوم بالخصوص علمائے کرام کل پورے ملک میں اجتماعی دعاﺅں اور نوافل کا اہتمام کریں، اللہ تعالیٰ کا شکر ادا کریں اور شہدائے اور غازیوں کے لیے خصوصی دعائیں کریں۔وزیراعظم کا کہنا تھا کہ افواج پاکستان کی قربانیوں کو کبھی فراموش نہیں کیا جا سکتا، قوم ان کے شانہ بشانہ کھڑی ہے۔",
        "published_date": "Sun, 11 May 25 09:44:47 +0000",
        "source": "Express Urdu"
    },
    {
        "guid": "0c6b640225e8ceba5e2fc0daddc188c6",
        "title": "پاک بھارت جنگ بندی؛ راولپنڈی میں تعلیمی ادارے کب سے کھلیں گے؟",
        "link": "https://www.express.pk/story/2761000/pakistan-india-ceasefire-when-will-educational-institutions-open-in-rawalpindi-2761000/",
        "image_url": "https://img.express.pk/logo/expresslogo.webp",
        "article": "پاکستان اور بھارت کے درمیان جنگ بندی کے بعد راولپنڈی میں تعلیمی ادارے کھولنے کے حوالے سے سرکلر جاری کر دیا گیا۔\nایجوکیشن اتھارٹی کے مطابق پیر 12 مئی سے تمام تعلیمی ادارے معمول کے مطابق کھلیں گے۔\nپنڈی بورڈ کے سرکلر کے مطابق انٹرمیڈیٹ کے جاری سالانہ امتحانات بھی کل معمول مطابق ہوں گے جبکہ منسوخ کردہ 2 پیپرز کے لیے نئی ڈیٹ شیٹ جاری کی جائے گی۔\nکالجز اور یونیورسٹیز بھی کل معمول مطابق کھلیں گی۔",
        "published_date": "Sun, 11 May 25 09:36:36 +0000",
        "source": "Express Urdu"
    },
    {
        "guid": "5be4004262852b035027746fb30cef3c",
        "title": "پاکستان کے ساتھ اظہارِ یکجہتی، آذربائیجان میں پاک فوج کی فتح کا جشن",
        "link": "https://www.express.pk/story/2760999/pakistan-ke-sath-izhar-yakjehti-azerbaijan-me-pak-fouj-ki-fatah-ka-jashan-2760999/",
        "image_url": "https://img.express.pk/logo/expresslogo.webp",
        "article": "آذربائیجان میں عوام بڑی تعداد میں سڑکوں پر نکل آئے اور پاکستان سے اظہارِ یکجہتی کرتے ہوئے پاک فضائیہ کی بھارتی فضائیہ پر حالیہ کامیابی کا جشن منایا۔ \nیہ اظہارِ یکجہتی اُس وقت دیکھنے میں آیا جب پاکستان اور بھارت کے درمیان کشیدگی کے دوران پاکستان نے آپریشن \"بُنيانُ المَّرْصُوص\" کے تحت دشمن کو مؤثر جواب دیا۔\nمشکل حالات میں آذربائیجان اور ترکی نے کھل کر پاکستان کی حمایت کی اور عالمی سطح پر اپنا مؤقف بھی پیش کیا، جسے پاکستانی عوام اور حکومت نے سراہا ہے۔ \nسوشل میڈیا پر پاکستانی صارفین نے ترکی اور آذربائیجان کے عوام کا شکریہ ادا کرتے ہوئے ان کے جذبے کو قابلِ تحسین قرار دیا۔\nواضح رہے کہ پاکستان نے حالیہ کشیدگی میں دشمن کے متعدد اہداف کو کامیابی سے نشانہ بنایا، جس کے بعد دنیا بھر میں پاکستانی عوام کے حق میں آوازیں بلند ہو رہی ہیں۔",
        "published_date": "Sun, 11 May 25 09:36:26 +0000",
        "source": "Express Urdu"
    },
    {
        "guid": "7a2e86f2f18d27258846e2a7ee09f500",
        "title": "لاہور: باٹا پور میں ڈاکوؤں کی فائرنگ سے نوجوان زخمی",
        "link": "https://www.express.pk/story/2760998/lahore-youth-injured-in-firing-by-robbers-in-batapur-2760998/",
        "image_url": "https://img.express.pk/logo/expresslogo.webp",
        "article": "باٹا پور میں نا معلوم موٹر سائیکل سوار ڈاکوؤں کی فائرنگ سے نوجوان زخمی ہوگیا۔\nملزمان 22 سالہ یاسر سے 5 ہزار روپے نقدی چھین کر فرار ہوگئے، زخمی یاسر کو طبی امداد کے لیے فوری اسپتال منتقل کیا گیا جہاں اسکا علاج معالجہ جاری ہے۔\nملزمان کو سی سی ٹی وی کیمروں اور دیگر ذرائع کی مدد سے ٹریس کیا جا رہا ہے، متاثرہ نوجوان کے ماموں آفتاب انور کی مدعیت میں 2 نا معلوم ملزمان کے خلاف مقدمہ درج کرلیا گیا۔\nدوسری جانب ڈولفن اسکواڈ نے ملت پارک میں موبائل چھیننے میں ملوث ملزم گرفتار کرلیا۔ ملزم رکشہ ڈرائیور سے موبائل چھین کر فرار ہوا تھا جسے رکشہ ڈرائیور نے شناخت کرلیا ہے۔\nرکشہ ڈرائیور نے پیٹرولنگ پر مامور ڈولفن اسکواڈ کو واردات کے بارے میں آگاہ کیا تھا، ڈولفن فورس نے تعاقب کے بعد بینک کالونی سے ملزم کو گرفتار کیا، ملزم کے قبضہ سے چھینا گیا موبائل فون، موٹر سائیکل برآمد کرلی گئی۔\nگرفتار ملزم حمزہ کو قانونی کارروائی کیلئے تھانہ ملت پارک کے حوالے کردیا گیا۔",
        "published_date": "Sun, 11 May 25 09:30:40 +0000",
        "source": "Express Urdu"
    },
    {
        "guid": "a5497c63b3ec3d7fcff969b072e2b96e",
        "title": "آذان سمیع کا اپنی ماں زیبا بختیار اور شہدا کی ماؤں کےلیے خراج عقیدت",
        "link": "https://www.express.pk/story/2760997/azaan-sami-pays-tribute-to-his-mother-zeba-bakhtiar-2760997/",
        "image_url": "https://img.express.pk/logo/expresslogo.webp",
        "article": "آذان سمیع خان پاکستانی شوبز انڈسٹری کے معروف گلوکار، اداکار اور میوزک پروڈیوسر ہیں جو اپنی والدہ زيبا بختيار کے ساتھ گہرے جذباتی رشتے کے لیے جانے جاتے ہیں۔ زيبا بختيار نے اپنے طویل اور شاندار کیرئیر میں نہ صرف پاکستان بلکہ بھارت میں بھی اپنی صلاحیتوں کا لوہا منوایا۔\nماں کے عالمی دن کے موقع پر آذان نے اپنی والدہ کو انتہائی پیار بھرا خراج تحسین پیش کیا۔ انہوں نے اپنے بچپن کی پیاری سی تصاویر اپنی اسٹار ماں کے ساتھ شیئر کرتے ہوئے لکھا: ’’ماں، تم مجھ سے جتنی محبت سمجھتی ہو، میں تم سے اس سے کہیں زیادہ محبت کرتا ہوں۔‘‘\nلیکن آذان کی محبت صرف اپنی ماں تک محدود نہیں تھی۔ انہوں نے اس موقع پر ان تمام ماؤں کو بھی یاد کیا جن کے بیٹے 3 روزہ جنگ کے دوران شہید ہوئے، خواہ وہ فوجی ہوں یا شہری۔ ان کا پیغام تھا: ’’آج میں ان بہادر ماؤں کو بھی سلام پیش کرتا ہوں جنہوں نے اپنے لاڈلوں کو وطن کی خاطر قربان کر دیا۔ آپ کی قربانیاں ہمیشہ ہمارے دلوں میں زندہ رہیں گی۔‘‘\nیاد رہے کہ آذان سمیع خان اپنے والدین کے علیحدگی کے بعد اپنی والدہ کے ساتھ رہے ہیں۔ وہ ایک حساس بیٹے کی حیثیت سے دونوں والدین کے لیے احترام اور محبت رکھتے ہیں۔ اگرچہ ان کے والد مشہور گلوکار عدنان سمیع خان سے تعلقات اچھے ہیں، لیکن آذان کی سب سے بڑی ہیرو ان کی مضبوط اور خوددار والدہ ہیں۔",
        "published_date": "Sun, 11 May 25 09:08:42 +0000",
        "source": "Express Urdu"
    },
    {
        "guid": "99d9ad8f15cfd64f0bb3369f2ae5d5ef",
        "title": "\"آئی پی ایل دوبارہ شروع ہوئی تو بھی آسٹریلوی کرکٹرز نہیں آئیں گے\"",
        "link": "https://www.express.pk/story/2760996/ipl-set-to-resume-but-without-key-australian-stars-2760996/",
        "image_url": "https://img.express.pk/logo/expresslogo.webp",
        "article": "آسٹریلوی کرکٹرز کی سکیورٹی خدشات کے باعث انڈین پریمئیر لیگ (آئی پی ایل) میں دوبارہ شمولیت غیریقینی ہوگئی۔\nآسٹریلوی اخبار سڈنی مارننگ ہیرالڈ کی رپورٹ کے مطابق پاکستان کیساتھ جنگی تنازع کے بعد آئی پی ایل کو ملتوی کردیا گیا تھا تاہم ایک روز بعد معاملات معمول آنے کے سبب لیگ کے مستقبل کے حوالے سے باز گشت تیز ہوگئی ہے۔\nتاہم لیگ دوبارہ شروع ہونے پر آسٹریلوی کرکٹرز کی سیکیورٹی کے باعث انکی شرکت غیر یقینی ہے۔\nمزید پڑھیں: نامور کرکٹرز کو کھلانے کا غرور! غیرملکی آئی پی ایل چھوڑنے کو تیار\nدوسری جانب آئی پی ایل فرنچائزز سن رائزرز حیدرآباد، راجستھان رائلز اور چنئی سپر کنگز پہلے ہی فائنل کی دوڑ سے باہر ہوچکی ہیں لیکن ٹیموں کے ایک یا اس سے زائد کچھ میچز باقی ہیں۔\nآسٹریلوی کپتان پیٹ کمنز، ٹریوس ہیڈ اور ناتھن ایلس وہ کھلاڑی ہیں، جو باہر ہونیوالی ٹیموں کا حصہ تھے۔\nمزید پڑھیں: پاک بھارتی کشیدگی نے ہیڈن کی ٹی وی پریزینٹر بیٹی کو خوف میں مبتلا کردیا\nواضح رہے کہ انڈین پریمئیر لیگ (آئی پی ایل) کا مستقبل تاحال غیر یقینی ہے تاہم بھارتی بورڈ نے جنگ بندی کے بعد فرنچائزز کو ہدایت کی ہے کہ وہ اپنے غیر ملکی کھلاڑیوں کو روک لیں۔\nمزید پڑھیں: پاک بھارت کشیدگی؛ آئی پی ایل کو کتنا نقصان ہورہا ہے؟ حیران  کُن رپورٹ سامنے آگئی\nقبل ازیں آسٹریلوی ٹیم مینجمنٹ نے خدشہ کا اظہار کیا تھا کہ پاک بھارت جنگ کے باعث صورتحال مزید خراب ہوئی تو پیٹ کمنز، مچل اسٹارک، جوش ہیزل ووڈ اور ٹریوس ہیڈ واپس روانہ ہوسکتے ہیں۔",
        "published_date": "Sun, 11 May 25 08:55:24 +0000",
        "source": "Express Urdu"
    },
    {
        "guid": "5c0b58b224d934acbb13e7cee4948deb",
        "title": "جنرل عاصم منیر کے عزم وہمت اور دلیری نے دشمن کی جارحیت کے پرخچے اڑا دئیے، بلال اظہر کیانی",
        "link": "https://www.express.pk/story/2760995/general-asim-munirs-determination-courage-and-bravery-shattered-the-enemys-aggression-bilal-azhar-kayani-2760995/",
        "image_url": "https://img.express.pk/logo/expresslogo.webp",
        "article": "وزیر مملکت ریلوے بلال اظہر کیانی نے یوم تشکر پر قوم اور قیادت کو مبارکباد دیتے ہوئے کہا ہے کہ  بھارتی جارحیت کے خلاف وہ قیادت موجود تھی جس کی پاکستان کو ضرورت تھی، جنرل عاصم منیر کے عزم وہمت اور دلیری نے دشمن کی جارحیت کے پرخچے اڑا دئیے۔\nاپنے ایک بیان میں انہوں نے کہا کہ قائد محمد نوازشریف، وزیراعظم شہباز شریف، تمام سیاسی قیادت کو خراج تحسین پیش کرتے ہیں جن کی راہنمائی سے پاکستان کو فتح ہوئی، جنرل ساحرشمشاد، آرمی چیف جنرل سید عاصم منیر، ائیر چیف ظہیربابر اور بحریہ کے چیف ایڈمرل نوید اشرف کو خاص طور پر قوم سلام پیش کرتی ہے۔\nان کا کہنا تھا کہ جنرل سید عاصم منیر کے عزم وہمت اور دلیری نے دشمن کی جارحیت کے پرخچے اڑا دئیے، افواج پاکستان کے بہادروں نے اپنی قابلیت، جذبے، پیشہ وارانہ مہارت سے روایتی جنگ میں بھی بالا دستی کا لوہا منوایا۔\nوزیر مملکت نے کہا کہ الحمدللہ، پاکستان کو فتح ہوئی، یہ اللہ کا کرم، عوام کے اتحاد کی وجہ سے ہوا، یہی ہماری اصل طاقت ہے، بتا دیا ہے کہ امن خواہش ہے کمزوری نہیں۔",
        "published_date": "Sun, 11 May 25 08:53:15 +0000",
        "source": "Express Urdu"
    },
    {
        "guid": "a21445fc5a0b08b24cacd131d106490b",
        "title": "دریائوں اور آبی ذخیروں میں پانی کی صورتحال پر ترجمان واپڈا کا بیان سامنے آگیا",
        "link": "https://www.express.pk/story/2760994/wapda-spokesperson-issues-statement-on-the-water-situation-in-rivers-and-reservoirs-2760994/",
        "image_url": "https://img.express.pk/logo/expresslogo.webp",
        "article": "دریائوں اور آبی ذخیروں میں پانی کی صورتحال کے حوالے سے ترجمان واپڈا کا بیان سامنے آگیا۔\n  \nترجمان واپڈا کے مطابق تربیلا کے مقام پردریائے سندھ میں پانی کی آمد ایک لاکھ 31 ہزار 100 کیوسک اور اخراج 82 ہزار کیوسک ہے۔\nمنگلا کے مقام پر دریائے جہلم میں پانی کی آمد 52 ہزار 400 کیوسک اور اخراج 32 ہزار کیوسک ہے۔ چشمہ بیراج میں پانی کی آمد ایک لاکھ 43 ہزار 800 کیوسک اوراخراج ایک لاکھ 14 ہزار کیوسک ہے۔ \nہیڈ مرالہ کے مقام پر دریائے چناب میں پانی کی آمد 33 ہزار 100 کیوسک اور اخراج 13 ہزار 700 کیوسک ہے، نوشہرہ کے مقام پر دریائے کابل میں پانی کی آمد 44 ہزار 700 کیوسک اور اخراج  44 ہزار 700 کوسک ہے۔\nترجمان واپڈا نے کہا کہ تربیلا ریزروائر میں آج پانی کی سطح 1459.21 فٹ اور پانی کا ذخیرہ 13 لاکھ86 ایکڑ فٹ ہے،  منگلا ریزروائر میں آج پانی کی سطح 1142.30 فٹ اور پانی کا ذخیرہ 14 لاکھ 18 ہزار ایکڑ فٹ ہے۔\nچشمہ ریزروائر میں آج پانی کی سطح 647.10 فٹ اور پانی کا ذخیرہ 2 لاکھ 17 ہزار ایکڑ فٹ ہے، تربیلا، منگلا اور چشمہ ریزوائر میں قابل استعمال پانی کا مجموعی ذخیرہ 30 لاکھ 21 ہزار ایکڑ فٹ ہے۔\nتربیلا اور چشمہ کے مقامات پر دریائے سندھ، نوشہرہ کے مقام پر دریائے کابل اور منگلا کے مقام پر دریائے جہلم میں پانی کی آمد اور اخراج 24 گھنٹے کے اوسط بہاؤ کی صورت میں ہے جبکہ دیگر مقامات پر پانی کی آمد و اخراج کی تفصیل آج صبح 6 بجے کی ہے۔",
        "published_date": "Sun, 11 May 25 08:48:21 +0000",
        "source": "Express Urdu"
    },
    {
        "guid": "dbf137a3c3a326336a5ef921f29f8dbf",
        "title": "پاکستان کا امریکی صدر کے پاک بھارت تعلقات کے حوالے سے بیان کا خیر مقدم",
        "link": "https://www.express.pk/story/2760993/pakistan-welcomes-us-presidents-statement-on-pak-india-relations-2760993/",
        "image_url": "https://img.express.pk/logo/expresslogo.webp",
        "article": "پاکستان نے امریکی صدر ڈونلڈ جے ٹرمپ کے پاک بھارت تعلقات کے حوالے سے بیان کا خیر مقدم کیا ہے۔\nترجمان دفترخارجہ کی جانب سے جاری بیان کے مطابق ہم حالیہ جنگ بندی مفاہمت میں امریکہ کے تعمیری کردار کو سراہتے ہیں، امریکی اقدام پاک بھارت کشیدگی میں کمی اور علاقائی استحکام کی طرف ایک قدم ہے، ہم صدر ٹرمپ کی جموں و کشمیر تنازعہ کے حل کی کوششوں پرآمادگی کے اظہار کی تعریف کرتے ہیں۔\nبیان میں کہا گیا کہ جموں وکشمیر ایک دیرینہ مسئلہ ہے جس کے جنوبی ایشیا اور اس سے باہر کے امن و سلامتی کے لیے سنگین مضمرات ہیں،  جموں و کشمیر تنازع کا تصفیہ سلامتی کونسل کی متعلقہ قراردادوں کے مطابق ہونا چاہیے، کشمیری عوام کے بنیادی حقوق بشمول ناقابل تنسیخ حق خودارادیت کے حصول کو یقینی بنانا چاہیے۔\nترجمان دفترخارجہ نے کہا کہ پاکستان خطے میں امن، سلامتی اور خوشحالی کو فروغ دینے کی کوششوں کے لیے پرعزم ہے، ہم امریکا کے ساتھ کثیر جہتی شراکت داری کو مزید گہرا کرنے کے خواہاں ہیں، تجارت، سرمایہ کاری اور اقتصادی تعاون کے شعبوں میں شراکت داری چاہتے ہیں۔",
        "published_date": "Sun, 11 May 25 08:39:13 +0000",
        "source": "Express Urdu"
    },
    {
        "guid": "b15ccc264c2d7d93835d7ec4d6589ec8",
        "title": "امّی کہنا نہیں مانتیں",
        "link": "https://www.express.pk/story/2760992/ammi-kehna-nahen-mantien-2760992/",
        "image_url": "https://img.express.pk/logo/expresslogo.webp",
        "article": "ماں کی آغوش بچے کو پناہ کا پہلا احساس فراہم کرتی ہے۔ ماں کا وجود زندگی کے دشت میں شبنمی سائے کی طرح ہوتا ہے۔ ماں کا دل اولاد کے دل سے جڑا ہوتا ہے۔ اس لیے وہ ہماری ہر کیفیت بھانپ لیتی ہے۔ ماں کی بے لوث چاہت کسی قسم کا خراج نہیں مانگتی۔ ماں کا ساتھ زندگی کی اونچی نیچی پگ ڈنڈیوں پر اعتماد کے ساتھ چلنے کا بڑا سہارا ہوتا ہے۔\nماں وہ عظیم ہستی ہے جس کی انمول محبتوں اور قربانیوں کا قرض ہم پوری عمر خدمت کرکے بھی اتار ہی نہیں سکتے۔ مزا تو تب ہے کہ جب ہم اپنا ہر لمحہ ماں کے حکم پر لبیک کہہ کر گزاریں اور اپنے عمل سے یہ ثابت کر دکھائیں کہ ہماری زندگی کا ہر پل ماں کےلیے وقف ہے۔\nدنیا بھر میں ماؤں کا عالمی دن ہر سال مئی کے دوسرے اتوار کو انتہائی جوش و خروش سے منایا جاتا ہے۔ اس دن کی اہمیت سے ہر کوئی واقف ہے۔ وہاں ماں سے محبت کا اظہار کرنے کےلیے اکثر افراد نہ صرف اپنے گھروں میں بلکہ دفاتر اور پرس میں بھی ماں کی تصویر سجا کر رکھتے ہیں۔ اس کے برعکس ہمارے ہاں ماں سے چاہت کا باقاعدہ اظہار کم ہی دیکھنے کو ملتا ہے۔\nہمارے آج کے نوجوان ماں سے محبت کا اظہار تو دور کی بات، ذرا ذرا سی باتوں پر گلہ کرنے سے بھی نہیں چوکتے۔ ہم نے سوچا کہ کیوں نہ چپکے سے ماؤں تک وہ تمام باتیں پہنچادیں جو اکثر نوجوانوں کے دلوں میں کلبلاتی ہیں۔ لیکن کیا کیا جائے کہ بعض باتیں امی کی سمجھ میں آتی ہی نہیں۔ آپ نے بھی نوجوانوں کو یہ کہتے سنا ہوگا کہ امی ''کہنا نہیں مانتیں''۔\nبعض نوعمر لڑکوں کو یہ شکایت ہوتی ہے کہ امی گھر سے باہر خصوصاً بڑی شاہراہوں پر موٹر سائیکل چلانے کی اجازت نہیں دیتیں۔ انہیں اپنے گھر سے دفتر جانے میں دو گھنٹے لگ جاتے ہیں اور اسی طرح واپسی پر بھی دو گھنٹے لگتے ہیں۔ کراچی میں پبلک ٹرانسپورٹ نہ ہونے کے برابر ہے۔ ایک جگہ سے دوسری جگہ پہنچنے کےلیے کئی ایک ویگن اور چنگچی بدلنا پڑتی ہیں۔ صبح شام آفس جاتے ہوئے اور چھٹی کےاوقات میں کوچز کی چھتیں تک مسافروں سے بھری ہوتی ہیں۔ گھنٹوں اسٹاپ پر مطلوبہ بس کا انتظار کرنا پڑتا ہے۔ دفتر آنے جانے میں بہت دشواری ہوتی ہے۔ نوجوان امی سے کہہ کہہ کر تھک جاتے ہیں کہ انہیں بائیک پر آنے جانے کی اجازت دے دیجیے، لیکن امی ان کی ایک نہیں سنتیں۔\nمائیں دراصل اولاد کے معاملے میں بہت حساس ہوتی ہیں۔ جب وہ آئے دن روڈ ایکسیڈنٹ کے واقعات دیکھتی ہیں تو ان کے دل میں حادثات کا خوف بیٹھ جاتا ہے۔\nآپ نے دیکھا ہوگا کہ لڑکوں کو گھر آنے میں ذرا سی دیر ہوجائے تو ماؤں کے دل دہلنے لگتے ہیں۔ وہ فکرمند ہوکر راہ دیکھتی رہتی ہیں۔ اب لڑکے چاہے لاکھ وعدے کریں کہ وہ احتیاط سے موٹر سائیکل چلائیں گے، مگر امی ان کی باتیں ماننے کو تیار ہی نہیں ہوتیں۔\nمائیں اپنی اولاد پر بھروسہ کریں گی تو ان کا وقت بھی ضایع نہیں ہوگا۔ ویگن کے پائے دان پر لٹک کر نہیں آنا پڑے گا۔ دیر سے گھر پہنچنے کی وجہ سے پریشانی بھی نہیں ہوگی۔ اور بچے خود کو پہلے سے زیادہ پُراعتماد محسوس کریں گے۔\nماں کی ممتا اسے ہی تو کہتے ہیں۔ بچے بڑے ہوجائیں تب بھی مائیں انہیں چھوٹے بچوں کی طرح برتتی ہیں۔ ہر ماں اپنی اولاد کو زندگی کی سرد گرم ہواؤں سے بچانا چاہتی ہے۔\nیہ حقیقت ہے کہ آج نہیں تو کل، آپ کو اپنے بیٹوں کو یہ اجازت دینی پڑے گی کیوں کہ وہ عملی زندگی میں قدم رکھ چکے ہیں۔ اور اپنی سواری پر آنے جانے میں سہولت رہتی ہے، اس لیے اپنے سمجھ دار بچوں پر اعتبار کیجیے، انہیں پُراعتماد بنانے میں اپنا مؤثر کردار ادا کیجیے۔\nہم جانتے ہیں کہ مائیں اپنی اولاد کو حوادثِ زمانہ سے بچانا چاہتی ہیں۔ لیکن حادثے کے خوف سے اپنی اولاد پر اعتماد نہ کرنا بھی تو زیادتی ہے۔\nماؤں کو اپنی بیٹیاں بھی کم لاڈلی نہیں ہوتیں۔ وہ بچیوں کے سکھ کی خاطر گھر بھر کی ساری ذمے داریاں خود اٹھاتی ہیں۔ بیٹیاں امی کا ہاتھ بٹانا چاہتی ہیں تو امی اکثر یہ کہہ کر باورچی خانے سے بھگا دیتی ہیں کہ جاؤ اسکول یا کالج کا کام کرو۔ لڑکیاں جب یونیورسٹی جانے لگتی ہیں تو ماں کی خواہش ہوتی ہے کہ میری بیٹی اپنے پیروں پر کھڑی ہوجائے۔ ان کے ذہن کے پردے پر گزرے وقتوں کے منظر ابھرنے لگتے ہیں۔ سوچتی ہیں، میری تعلیم ادھوری رہ گئی تھی، مگر میری بچی پڑھ لکھ کر اچھے ادارے میں نوکری کرنے لگے تو میں پھر سے جی اٹھوں گی۔ اور جب ماؤں کا یہ خواب سچا ہوجاتا ہے تو وہ یہ کہتی ہیں کہ دفترمیں بہت کام ہوتا ہے۔ میری بچی تھک جاتی ہے۔ میں گھر ہوتی ہوں اس لیے سب کام کرلیتی ہوں۔ حتیٰ کہ چھٹی والے دن بیٹیاں کوئی کام کرنا چاہتی ہیں تو انہیں ان کا کیا ہوا کوئی کام پسند ہی نہیں آتا۔ اب امی کو کیسے سمجھایا جائے کہ بیٹیاں بھی امی کا ہاتھ بٹا کر خوشی محسوس کرتی ہیں اور امی بچیوں کے آرام کا خیال رکھ کر خوش ہوتی ہیں۔ واقعی امی کسی کی نہیں سنتیں۔\nمدھم سروں میں کہی جانے والی یہ سرگوشیاں ثابت کرتی ہیں کہ جہاں ہر ماں اپنے بچوں کو سکھی رکھنا چاہتی ہے، وہیں اولاد بھی اپنی ماں کو ہر فکر سے آزاد اور پُرسکون دیکھنا چاہتی ہے۔ آئیے اس ماں کی عظمت کو سلام کریں، جس نے ہمیں انگلی پکڑ کر چلنا سکھایا۔ جس نے ہر قدم پر زندگی کے پیچ و خم سے نبرد آزما ہونے کا راز بتایا۔ جس نے ہماری خاطر اپنی زندگی کے ہر سکھ کو الوداع کہہ دیا۔ جس کی دعا نے قسمت کے گھٹا ٹوپ اندھیرے میں روشنیاں بکھیر دیں۔ آئیے اسے خراج پیش کریں کہ اے ماں! ہم تجھے آسمان کی وسعتوں سے بھی زیادہ چاہتے ہیں۔ ماں تو ہمارے من میں زندگی کی جوت جگاتی ہے۔ ماں خدا تجھے سلامت رکھے اور ڈھیروں خوشیاں دکھائے۔ (آمین)\nنوٹ: ایکسپریس نیوز اور اس کی پالیسی کا اس بلاگر کے خیالات سے متفق ہونا ضروری نہیں۔\nاگر آپ بھی ہمارے لیے اردو بلاگ لکھنا چاہتے ہیں تو قلم اٹھائیے اور 800 سے 1,200 الفاظ پر مشتمل تحریر اپنی تصویر، مکمل نام، فون نمبر، فیس بک اور ٹوئٹر آئی ڈیز اور اپنے مختصر مگر جامع تعارف کے ساتھ [email protected] پر ای میل کردیجیے۔",
        "published_date": "Sun, 11 May 25 08:30:04 +0000",
        "source": "Express Urdu"
    },
    {
        "guid": "493bba1b5e38020696df66ce489e1201",
        "title": "پاک فضائیہ کی زبردست کارروائی، بھارتی طیاروں کی تباہی کے شواہد منظر عام پر آگئے",
        "link": "https://www.express.pk/story/2760991/paf-ki-zabardast-karrawai-indian-jets-ki-tabahi-ke-shawahid-manzare-aam-pr-agay-2760991/",
        "image_url": "https://img.express.pk/logo/expresslogo.webp",
        "article": "پاک فضائی کی زبردست جوابی کارروائی کے بعد بھارتی طیاروں کی تباہی کے شواہد بھی منظر عام پر آگئے۔\nڈی جی آئی ایس پی آر نے 9مئی 2025 کو جوائنٹ پریس کانفرنس میں بین الاقوامی میڈیا کے سامنے بھارتی جھوٹ کا پردہ چاک کیا۔\nتفصیلات کے مطابق 6 اور 7 مئی 2025 کی رات پاک فضائیہ اور بھارتی طیاروں کے درمیان پاک بھارت تاریخ کا طویل معرکہ ہوا، ایک گھنٹے سے زیادہ وقت پر محیط اس فضائی جنگ کے دوران پاک فضائیہ کے شاہنیوں نے 5 بھارتی طیارے مار گرائے۔ تباہ کیے جانے والے بھارتی طیاروں میں 3 جدید رافیل طیارے، 1 مگ 29 اور ایک SU-30 شامل تھے۔\nبھارت نے روایتی ہٹ دھرمی اور جھوٹ کا سہارا لیتے ہوئے طیارے گرنے کی خبر سے انکار کیا، کچھ بھارتی میڈیا چینلز نے طیارے گرنے کی خبروں کی تصدیق کی جو بعد میں مودی سرکار نے ہٹوا دیں۔\nڈی جی آئی ایس پی آر اور سینیئر ایئر فورس آفیسر نے مشترکہ پریس کانفرنس میں بھارتی رافیل طیارے گرانے کے ناقابلِ تردید ثبوت پیش کیے، ثبوتوں میں بھارتی طیاروں کے نمبرز اور تباہ ہونے کی لوکیشنز بھی دکھائی گئیں۔\nڈی جی آئی ایس پی آر نے بتایا کہ بھارت کے مطابق ہمارا کوئی طیارہ نہیں گرا جبکہ بھارتی میڈیا خود طیارہ گرنے کی خبروں کی تصدیق کر رہا ہے، طیارہ گرنے کی پہلی خبر ’’انڈیا ٹوڈے‘‘ نے جموں کشمیر کے علاقے پامپور سے دی۔ انڈیا ٹوڈے نے مقبوضہ جموں و کشمیر کے 3 علاقوں میں طیارے گرنے کی تصدیق کی۔\nڈی جی آئی ایس پی آر کے مطابق بھارتی فضائیہ کے طیارے گرنے کی فوٹیجز میں طیاروں کا ملبہ بخوبی دیکھا جا سکتا ہے، گرائے جانے والے طیارے کی ’’ٹیل‘‘ بھارتی 17گولڈن ایرو اسکاڈرن کے رافیل BS-001 طیارے کی ہے۔ فوٹیج میں تباہ ہونے والے طیارے کے انجن کو بھی دکھایا گیا ہے جو بھارتی طیارے کا ہے، ہم 21ویں صدی میں رہ رہے ہیں نہ کہ 18ویں صدی میں، ہر چیز اپنا نشان چھوڑ جاتی ہے۔\nبی بی سی کے نمائندے نے مقبوضہ جموں و کشمیر سے رپورٹنگ کرتے ہوئے کہا کہ ’’پامپور کے علاقے میں رات کو دھماکے کی آواز سنی گئی، جو طیارہ گرنے کی تھی۔ ایسا ہی ایک اور دھماکا جموں کے رام بن کے علاقے میں بھی ہوا۔‘‘\nبھارتی صحافی پراوین سواہنے نے بھی 6 اور 7 مئی کی رات جموں و کشمیر میں بھارتی فضائیہ کے 3 جیٹ طیاروں کی تباہی کے شواہد دیے۔\nپراوین سواہنے نے کہا کہ ’’انڈین ایکسپریس اور دی ہندو اخبار‘‘ نے بھٹنڈا کے قریب ایک اور بھارتی طیارہ گرنے کی خبر دی۔ ’’دی ہندو‘‘ نے 40منٹ کے بعد بھٹنڈا کے قریب طیارہ گرنے کی خبر ہٹا دی۔\nیہی نہیں بھارتی صحافی پراوین سواہنے اور کرن تھاپر کو معروف بھارتی میڈیا پلیٹ فارم ’’دی وائر‘‘ کے پروگرام میں سچ بولنے پر بلاک کر دیا گیا۔\nپاک فضائیہ نے دفاعی کارروائیاں پاکستان کی خودمختاری کا تحفظ کرتے ہوئے سر انجام دیں۔",
        "published_date": "Sun, 11 May 25 08:26:59 +0000",
        "source": "Express Urdu"
    },
    {
        "guid": "cd932bf461e050752032cd4782256527",
        "title": "ہمارے جوانوں نے دشمن کی آنکھوں میں آنکھیں ڈال کر بتایا پاکستان کمزور یا بزدل نہیں، مریم نواز",
        "link": "https://www.express.pk/story/2760990/maryam-nawaz-salutes-pak-army-after-victory-over-india-2760990/",
        "image_url": "https://img.express.pk/logo/expresslogo.webp",
        "article": "وزیر اعلیٰ پنجاب مریم نواز نے وزیر اعظم شہباز شریف کے یوم تشکر منانے کے فیصلے کا خیر مقدم کیا ہے۔ \nمریم نواز شریف نے اپنے بیان میں کہا کہ اللہ تعالی کے شکر گزار ہیں کہ دشمن کے ناپاک ارادوں کو خاک میں ملایا، آج کا دن صرف شکرگزاری کا نہیں بلکہ غیرت، جرأت، اور قومی وحدت کی فتح کا دن ہے۔\nمریم نواز شریف نے کہا کہ پاک فوج  بہادر، پروفیشنل اور باصلاحیت ادارہ ہے، افواج پاکستان نے  بھارتی جارحیت کا جواب صرف گولی سے نہیں حکمت سے دیا۔\nانہوں نے کہا کہ شاہینوں نے دشمن کے طیارے گراکر دنیا کو پیغام دیا پاکستان کا دفاع ناقابل تسخیر ہے، دنیا نے جان لیا  پاکستان  اپنے دفاع میں ایک قدم پیچھے نہیں ہٹے گا۔\nمریم نواز نے کہا کہ ہمارے جوانوں نے دشمن کی آنکھوں میں آنکھیں ڈال کر بتایا کہ پاکستان پر امن ہے کمزور یا بزدل نہیں۔ پاکستان کی قیادت مخلص، قوم متحد اور افواج ناقابلِ شکست ہیں۔\nمریم نواز نے کہا کہ ہم اپنے شہداء کی قربانیوں کو رائیگاں نہیں جانے دیں گے، نوجوانوں کو تعلیم، ہنر، ٹیکنالوجی سے آراستہ کرکے ایسا پاکستان بنائیں گے جسے کوئی دشمن میلی آنکھ سے دیکھنے کا تصور نہ کر پائے گا۔",
        "published_date": "Sun, 11 May 25 08:23:29 +0000",
        "source": "Express Urdu"
    },
    {
        "guid": "a8a54bb77d52f3f63532824f4a1a993b",
        "title": "کولمبیا یونیورسٹی نے فلسطین کے حق میں احتجاج کرنے والے 65 طلبا کو نکال دیا",
        "link": "https://www.express.pk/story/2760989/columbia-university-ne-palestine-ke-lye-protest-krne-wale-65-students-nikal-dye-2760989/",
        "image_url": "https://img.express.pk/logo/expresslogo.webp",
        "article": "نیویارک کی کولمبیا یونیورسٹی نے فلسطینیوں کے حق میں مظاہرے کرنے والے 65 سے زائد طلبا کو معطل کر دیا ہے۔ یونیورسٹی انتظامیہ کے مطابق ان طلبا کو عبوری معطلی پر رکھا گیا ہے اور انہیں ہاسٹل، امتحانات اور کیمپس میں داخلے کی اجازت نہیں دی جائے گی۔\nانتظامیہ نے مزید بتایا کہ دیگر کالجوں کے طلبا اور سابق طالب علموں سمیت 33 افراد کو کیمپس سے باہر نکال دیا گیا ہے۔ یہ اقدام بدھ کو اس وقت اٹھایا گیا جب یونیورسٹی حکام کی درخواست پر نیویارک پولیس کو بلایا گیا اور مظاہرہ ختم کرایا گیا۔\nیہ مظاہرہ غزہ پر اسرائیلی حملوں کے خلاف طلبا کی جانب سے کیا گیا، جس میں یونیورسٹی کی اسرائیل حمایتی کمپنیوں سے سرمایہ نکالنے کا مطالبہ کیا گیا۔ مظاہرین نے یونیورسٹی کی مرکزی لائبریری کے ایک حصے پر بھی قبضہ کیا تھا۔\nیونیورسٹی انتظامیہ کا کہنا ہے کہ جب قوانین کی خلاف ورزی ہوتی ہے تو اس کے نتائج بھی ہوتے ہیں۔ ادھر مظاہرین کی نمائندگی کرنے والے طلبا نے فوری طور پر معطلی پر کوئی ردعمل ظاہر نہیں کیا۔\nیاد رہے کہ کولمبیا یونیورسٹی نے پہلے ہی کہا تھا کہ فلسطینی حامی مظاہروں کے باعث ٹرمپ انتظامیہ نے اس کی تحقیقی فنڈنگ میں اربوں ڈالر کی کٹوتی کی ہے۔",
        "published_date": "Sun, 11 May 25 08:16:07 +0000",
        "source": "Express Urdu"
    },
    {
        "guid": "ca4b60c7bc29e115e7bbcb6a7ec4a3fa",
        "title": "پنجاب پولیس منظم گینگز کے خلاف کاروائیوں میں مصروف عمل",
        "link": "https://www.express.pk/story/2760988/punjab-police-actively-engaged-in-operations-against-organized-gangs-2760988/",
        "image_url": "https://img.express.pk/logo/expresslogo.webp",
        "article": "پنجاب پولیس منظم گینگز کے خلاف کاروائیوں میں مصروف عمل ہے۔ \nترجمان پنجاب پولیس کے مطابق رواں سال کے دوران 2248 گینگز کے 5534 کارندے گرفتار کر لئے جن کے قبضے سے 711 کلاشنکوف، 14590 پسٹلز، 1272 رائفلز، 1422 بندوقیں، 215 ریوالورز، 01 لاکھ 10 ہزار 833 گولیاں برآمد ہوئیں۔\nترجمان نے کہا کہ گاڑیوں، موٹر سائیکلز، موبائل فونز، سونے پر مشتمل 4 کروڑ 60 لاکھ مالیت کا مال مسروقہ بھی برآمد کیا گیا۔\nصوبائی دارالحکومت لاہور میں 71 گینگز کے 164 کارندے گرفتار کیے گئے، آئی جی پنجاب ڈاکٹر عثمان انور نے جرائم پیشہ افراد کے خلاف آپریشنز جاری رکھنے کی ہدایت کی ہے۔",
        "published_date": "Sun, 11 May 25 08:11:08 +0000",
        "source": "Express Urdu"
    },
    {
        "guid": "07710116e86a52aec710d534018ad45a",
        "title": "ملک کے کن علاقوں میں آج بارش کا امکان؟",
        "link": "https://www.express.pk/story/2760987/mulk-ke-kin-ilaqo-m-aaj-barish-ka-imkaan-2760987/",
        "image_url": "https://img.express.pk/logo/expresslogo.webp",
        "article": "ملک کے بیشتر علاقوں میں آج موسم گرم اور خشک رہنے کا امکان ہے تاہم رات کے اوقات میں گلگت بلتستان، کشمیر، بالائی اور وسطی پنجاب اور بالائی خیبر پختونخوا میں مطلع جزوی ابرآلود رہنے کے علاوہ چند مقامات پر تیز ہواؤں اور گرج چمک کے ساتھ بارش متوقع ہے۔\nمحکمہ موسمیات کے مطابق اسلام آباد اور گردونواح میں مطلع جزوی ابر آلود رہنے کے علاوہ چند مقامات پر تیز ہواؤں، آندھی اور گرج چمک کے ساتھ بارش کا 40 فیصد امکان ہے۔\nخیبر پختونخوا کے بیشتر اضلاع میں موسم گرم اور خشک رہنے تاہم چترال، شانگلہ، دیر، سوات، مالاکنڈ، کوہستان، مانسہرہ، ایبٹ آباد، پشاور، باجوڑ، صوابی، مردان، چارسدہ، خیبر، کرک، لکی مروت، بنوں، کوہاٹ، ہنگو، وزیرستان اور کرم میں چند مقامات پر تیز ہواؤں اور گرج چمک کے ساتھ بارش، چند مقامات پر درمیانی سے تیز بارش اور ژالہ باری کا امکان ہے۔\nپنجاب کے بیشتر اضلاع میں موسم گرم اور خشک رہنے کا امکان ہے تاہم مری، گلیات، راولپنڈی، اٹک، چکوال، جہلم، گجرانوالہ، سیالکوٹ، نارووال، فیصل آباد، سرگودھا، خوشاب، لاہور، شیخوپورہ، حافظ آباد، میانوالی، بھکر، لیہ، ساہیوال، ملتان، ڈی جی خان اور گردونواح میں مطلع جزوی ابرآلود رہنے کے علاوہ تیز ہواؤں، آندھی اور گرج چمک کے ساتھ چند مقامات پر بارش کی توقع ہے۔\nسندھ کے بیشتر اضلاع میں موسم گرم اور خشک رہنے کا امکان ہے۔\nبلوچستان کے بیشتر اضلاع میں موسم گرم اور خشک رہنے کا امکان ہے تاہم بعد از دوپہر بارکھان، کوہلو، ژوب، موسیٰ خیل، خضدار، پنجگور اور گردونواح میں مطلع جزوی ابرآلود رہنے کے علاوہ چند مقامات پر تیز ہواؤں اور گرج چمک کے ساتھ بارش ہو سکتی ہے۔\nگلگت بلتستان اور کشمیر میں مطلع جزوی ابرآلود رہنے کے علاوہ تیز ہواؤں اور گرج چمک کے ساتھ چند مقامات پر بارش کی توقع ہے۔\nگزشتہ 24 گھنٹوں کے دوران گلگت بلتستان، کشمیر، بالائی خیبر پختونخوا اور جنوبی بلوچستان میں چند مقامات پر تیز ہواؤں اور گرج چمک کے ساتھ بارش ہوئی۔",
        "published_date": "Sun, 11 May 25 08:01:11 +0000",
        "source": "Express Urdu"
    },
    {
        "guid": "9473a3dadc314ad73d817d7fabd74781",
        "title": "پاک فوج نے ہر محاذ پر دفاع کو یقینی بنایا، اسپیکر قومی اسمبلی",
        "link": "https://www.express.pk/story/2760984/pak-army-has-ensured-defense-on-every-front-speaker-na-2760984/",
        "image_url": "https://img.express.pk/logo/expresslogo.webp",
        "article": "اسپیکر قومی اسمبلی سردار ایاز صادق نے یوم تشکر منانے کے وزیراعظم پاکستان کے اعلان کا خیر مقدم کیا ہے۔\nسردار ایاز صادق نے آپریشن ’’بُنْيَانٌ مَّرْصُوْص‘‘ کی کامیابی پر اظہارِ مسرت کرتے ہوئے افواجِ پاکستان کی جرات و بہادری کو خراج تحسین پیش کیا۔\n انہوں نے کہا کہ آج کا دن سجدہ شکر بجا لانے کا دن ہے، پاک فوج نے ہر محاذ پر دفاع کو یقینی بنایا، پوری قوم نے اتحاد اور یکجہتی کا مظاہرہ کیا جبکہ تمام سیاسی قوتوں نے ملکی سلامتی کو مقدم رکھا۔\n اسپیکر قومی اسمبلی کا کہنا تھا کہ قومی یکجہتی نے پاکستان کو سفارتی و اخلاقی فتح دلائی، دشمن کو آپریشن ’’بُنْيَانٌ مَّرْصُوْص‘‘ میں مؤثر جواب دیا گیا، ہر محاذ پر کامیابی اللہ تعالیٰ کے فضل سے ممکن ہوئی۔\nانہوں نے کہا کہ پاکستان نے صبر و تحمل اور حکمت سے دشمن کی جارحیت کا مقابلہ کیا، عالمی سطح پر پاکستان کی سفارت کاری کو سراہا گیا، پاکستان آج سیاسی، دفاعی اور اخلاقی برتری کے ساتھ ابھرا ہے۔\nایاز صادق نے کہا کہ بھارت کے خلاف فتح سے پاکستان کو علاقائی اور عالمی سطح پر بھرپور پذیرائی ملی ہے۔ دنیا نے تسلیم کیا کہ پاکستان ایک خود مختار اور پُرامن ملک ہے۔\nاسپیکر قومی اسمبلی کا بھارتی جارحیت کے دوران شہید ہونے والوں کے اہلخانہ سے اظہارِ تعزیت کرتے ہوئے کہا کہ قوم شہداء کی قربانیوں کو کبھی فراموش نہیں کرے گی، شہداء نے ملک کے لیے جانوں کا نذرانہ دیا۔",
        "published_date": "Sun, 11 May 25 07:56:05 +0000",
        "source": "Express Urdu"
    },
    {
        "guid": "ad043d47986226f583924a1577ad4467",
        "title": "امریکا-چین تجارتی جنگ ختم ہونے والی ہے؟ جنیوا میں بڑی پیش رفت",
        "link": "https://www.express.pk/story/2760983/america-china-trade-war-end-hone-wali-hay-jenewa-me-big-step-2760983/",
        "image_url": "https://img.express.pk/logo/expresslogo.webp",
        "article": "جنیوا: امریکی صدر ڈونلڈ ٹرمپ نے امریکا اور چین کے درمیان اعلیٰ سطحی تجارتی مذاکرات کے پہلے دن کو \"زبردست پیش رفت\" قرار دیتے ہوئے اسے دونوں عالمی معیشتوں کے درمیان \"ٹوٹل ری سیٹ\" (مکمل نئی شروعات) کہا ہے۔\nیہ مذاکرات سوئٹزرلینڈ کے شہر جنیوا میں ایک سفارتی رہائش گاہ میں ہوئے، جن میں امریکی وزیر خزانہ اسکاٹ بیسنٹ، تجارتی نمائندہ جیمیسن گریر اور چین کے نائب وزیراعظم ہی لیفینگ شریک تھے۔\nٹرمپ نے اپنی سوشل میڈیا پوسٹ میں کہا: \"بہت سی باتوں پر بات ہوئی، بہت کچھ طے پایا۔ یہ مذاکرات خوشگوار اور تعمیری ماحول میں ہوئے۔\"\nٹرمپ نے اشارہ دیا کہ چین اگر امریکی کمپنیوں کو اپنی مارکیٹ تک رسائی دے تو امریکی درآمدات پر موجود 145 فیصد ٹیرف کو 80 فیصد تک کم کیا جا سکتا ہے۔ چین فی الحال امریکی مصنوعات پر 125 فیصد جوابی ٹیرف لاگو کیے ہوئے ہے۔\nچینی سرکاری میڈیا نے ان مذاکرات کو \"اہم قدم\" قرار دیا تاہم خبردار کیا کہ اصل مسائل کو حل کرنے میں \"حکمت عملی کی برداشت\" درکار ہوگی۔\nامریکی حکام نے بھی کسی فوری بریک تھرو کی امید ظاہر نہیں کی، لیکن مذاکرات کو کشیدگی میں کمی کی سمت ایک راستہ قرار دیا۔",
        "published_date": "Sun, 11 May 25 07:55:05 +0000",
        "source": "Express Urdu"
    },
    {
        "guid": "22725b08fe45517eeea93d2e8123855b",
        "title": "یوکرین جنگ: یورپی رہنماؤں کا روس سے 30 دن کی غیر مشروط جنگ بندی کا مطالبہ",
        "link": "https://www.express.pk/story/2760982/eu-leader-ka-russia-se-30day-ukrainwar-ceasefire-ki-demand-2760982/",
        "image_url": "https://img.express.pk/logo/expresslogo.webp",
        "article": "کیف: یوکرین، برطانیہ، فرانس، جرمنی اور پولینڈ کے رہنماؤں نے روس سے مطالبہ کیا ہے کہ وہ بغیر کسی شرط کے 30 دن کی جنگ بندی پر آمادہ ہو جائے۔ اس مطالبے کو امریکی صدر ڈونلڈ ٹرمپ کی حمایت بھی حاصل ہے۔\nبرطانوی وزیراعظم کیئر اسٹارمر، فرانسیسی صدر ایمانویل میکرون اور یوکرینی صدر ولادیمیر زیلنسکی نے کیف میں ملاقات کی، جہاں انہوں نے امریکی صدر سے فون پر بھی بات کی۔ اسٹارمر نے کہا: \"اب مزید کوئی اگر مگر نہیں، اگر روس امن چاہتا ہے تو یہ موقع ہے۔\"\nفرانسیسی صدر نے خبردار کیا کہ اگر جنگ بندی کی خلاف ورزی ہوئی تو امریکا اور یورپ مل کر روس پر \"زبردست پابندیاں\" عائد کریں گے۔\nکریملن نے اس پیشکش کو \"متضاد اور تصادم پر مبنی\" قرار دیا تاہم ترجمان دیمتری پیسکوف کا کہنا ہے کہ روس اس تجویز پر غور کرے گا کیونکہ ماسکو کا اپنا مؤقف بھی ہے۔\nروس پر 2022 سے مسلسل سخت اقتصادی پابندیاں عائد کی جا رہی ہیں مگر جنگ بدستور جاری ہے۔ واشنگٹن نے حالیہ دنوں میں یوکرین کے ساتھ تعلقات بہتر بنائے ہیں اور نئی معدنی معاہدوں میں ترجیحی رسائی حاصل کی ہے۔",
        "published_date": "Sun, 11 May 25 07:49:20 +0000",
        "source": "Express Urdu"
    },
    {
        "guid": "71ee08ec1e715ca2c8c963a5326c088e",
        "title": "آئی پی ایل انتظامیہ پی ایس ایل کی \"کاپی\" کرنے لگی",
        "link": "https://www.express.pk/story/2760981/ipl-management-following-psl-model-2760981/",
        "image_url": "https://img.express.pk/logo/expresslogo.webp",
        "article": "جنگ بندی کے بعد پاکستان سپر لیگ (پی ایس ایل) منتظمین کی دیکھا دیکھی امیر ترین انڈین پریمئیر لیگ (آئی پی ایل) انتظامیہ نے بھی اپنے کھلاڑیوں کو دوبارہ روک لیا۔\nمیڈیا رپورٹس کے مطابق جنگہ محاذ پر بدترین تاریخی ہزیمت اٹھانے کے بعد کھیل کے میدان میں بھی پاکستان نے بھارت کو پیچھے چھوڑ دیا ہے، اب آئی پی ایل انتظامیہ نے پاکستان سپر لیگ (پی ایس ایل) کو فالو کرنا شروع کردیا۔ \nگزشتہ روز جنگ بندی اعلان کے فوراً بعد پی ایس ایل مینجمنٹ نے فرنچائز کے ذریعے غیر ملکی کھلاڑیوں کو دبئی میں رکنے کا پیغام پہنچایا، جس کو دیکھتے ہوئے بھارت نے انڈین پریمئیر لیگ میں شریک کرکٹرز کو بھی فوری طور پر واپس بلالیا۔\nمزید پڑھیں: پاک بھارت کشیدگی؛ آئی پی ایل کو کتنا نقصان ہورہا ہے؟ حیران  کُن رپورٹ سامنے آگئی\nدونوں ممالک کے درمیان جنگی تناؤ میں کم کو دیکھتے ہوئے پی ایس ایل انتظامیہ نے لیگ کے بقیہ میچز کروانے کا منصوبہ بنایا، جس پر آئی پی ایل منتظمین بھی جاگ اُٹھے۔\nانڈین پریمئیر لیگ (آئی پی ایل) کے ایک میچ کی منسوخی کے باعث بھارتی بورڈ کو ٹی وی حقوق، اسپانسرشپ، ٹکٹ فروخت مد میں 125 کروڑ روپے فی میچ نقصان برداشت کرنا پڑرہا ہے۔\nمزید پڑھیں: پاک بھارتی کشیدگی نے ہیڈن کی ٹی وی پریزینٹر بیٹی کو خوف میں مبتلا کردیا\nبھارتی بورڈ کو اب تک 4 میچز منسوخ ہونے سے 500 کروڑ روپے سے زیادہ کا نقصان ہوچکا ہے جبکہ ٹورنامنٹ مکمل طور پر ختم ہوا تو 3 ہزار کروڑ سے زائد کا نقصان پہنچنے کا اندیشہ ہے۔\nمزید پڑھیں: پی ایس ایل کے بقیہ میچز کہاں ہوں گے؟ نام سامنے آگیا\nبی سی سی آئی نے دوبارہ میچز کے شیڈول کا تاحال اعلان نہیں کیا تاہم پی ایس ایل انتظامیہ کو دیکھتے ہوئے یہ اعلان بھی جلد متوقع ہے۔\nمزید پڑھیں: دنیا کی امیر ترین لیگ آئی پی ایل کو پی ایس ایل کے باعث تاریخی ہزیمت\nگزشتہ روز بھارتی بورڈ کے نائب صدر راجیو شکلا کا کہنا تھا کہ آئی پی ایل 2025 کو 2 ہفتے کیلئے معطل کیا گیا ہے، جس کے باعث ابتک 7 میچز منسوخ ہوچکے ہیں۔\nواضح رہے کہ آئی پی ایل کے بقیہ میچز ممبئی، احمدآباد اور کلکتہ میں کھیلے جانے سے متعلق خبریں گردش کررہی ہیں تاہم اسکی تصدیق نہیں ہوسکی ہے۔",
        "published_date": "Sun, 11 May 25 07:48:16 +0000",
        "source": "Express Urdu"
    },
    {
        "guid": "3f84f27ca1cc5c3cc7ef1b074add448e",
        "title": "بنیان مرصوص‘‘ نے پوری دنیا میں پاک فوج کی دھاک بٹھا دی، حمزہ شہباز’’",
        "link": "https://www.express.pk/story/2760980/operation-bunyan-un-marsoos-has-established-the-dominance-of-the-pakistan-army-across-the-world-says-hamza-shahbaz-2760980/",
        "image_url": "https://img.express.pk/logo/expresslogo.webp",
        "article": "سابق وزیر اعلیٰ پنجاب حمزہ شہباز شریف نے کہا ہے کہ آپریشن بنیان مرصوص نے پوری دنیا میں پاک فوج کی دھاک بٹھا دی ہے۔\n\nحمزہ شہباز نے پاک بھارت جنگ بندی پر بیان دیتے ہوئے کہا کہ پاکستان کی عظیم کامیابی پر خدائے بزرگ و برتر کے حضور سجدہ شکر بجا لاتے ہیں۔\nانہوں نے کہا کہ آپریشن بنیان مرصوص نے پاکستانی مسلح افواج کی پوری دنیا میں دھاک بٹھا دی، اس جنگ میں پاکستانی فوج کی قابلیت اور فضائیہ کی پیشہ ورانہ مہارت کی پوری دنیا میں مثالیں دی جا رہی ہیں۔\n\nحمزہ شہباز نے کہا کہ ملک کا تاریخی دفاع اور دلیرانہ کمان کرنے پر آرمی چیف جنرل عاصم منیر خصوصی تحسین کے مستحق ہیں۔\nانہوں نے کہا کہ وزیراعظم شہباز شریف کی زیرک اور بردبار قیادت نے اس مشکل وقت میں ملک کو سرخرو کیا، اس کامیابی میں وزیراعظم پاکستان کی موثر خارجہ پالیسی کا ہاتھ ہے، پاکستان کی فتح نے ثابت کیا کہ یہ قوم ہر مشکل سے نبرد آزما ہونے کی بھرپور صلاحیت رکھتی ہے۔",
        "published_date": "Sun, 11 May 25 07:37:06 +0000",
        "source": "Express Urdu"
    },
    {
        "guid": "4c7778031c5eb5c607d1ec3bbbf11be9",
        "title": "طالبان نے موسیقی بجانے پر 14 افراد کو گرفتار کرلیا",
        "link": "https://www.express.pk/story/2760979/taliban-ne-music-event-par-14-people-arrest-kar-lye-2760979/",
        "image_url": "https://img.express.pk/logo/expresslogo.webp",
        "article": "کابل: افغانستان کے شمالی صوبے تخار میں طالبان حکام نے رات کے وقت موسیقی بجانے اور گانے گانے کے الزام میں 14 افراد کو گرفتار کرلیا۔\nپولیس کے جاری کردہ بیان میں کہا گیا ہے کہ یہ افراد ایک رہائشی گھر میں جمع تھے جہاں وہ موسیقی بجا رہے تھے اور گانے گا رہے تھے، جس سے عوام کو پریشانی ہوئی۔\nطالبان نے 2021 میں اقتدار سنبھالنے کے بعد سے ملک میں موسیقی پر سخت پابندیاں عائد کر رکھی ہیں۔ انہوں نے موسیقی کو \"اخلاقی فساد\" اور عوامی بے چینی کا سبب قرار دیتے ہوئے موسیقی کے آلات اور ساؤنڈ سسٹمز کو تلف کیا، موسیقی کے اسکول بند کر دیے اور تقاریب میں موسیقی بجانے پر پابندی عائد کی۔\nپولیس کے مطابق زیرِ حراست افراد کے خلاف تحقیقات جاری ہیں۔\nطالبان نے سابق موسیقاروں کو اسلامی نظموں اور بغیر ساز کے دینی کلام کی طرف راغب ہونے کی ترغیب دی ہے، کیونکہ ان کے سابقہ دورِ حکومت (1996–2001) کی طرح یہی موسیقی کی واحد جائز شکل ہے۔",
        "published_date": "Sun, 11 May 25 07:33:12 +0000",
        "source": "Express Urdu"
    },
    {
        "guid": "2060390542face6619499aab89649b51",
        "title": "رینجرز کے ساتھ بھارتی ڈرون گرانے والا عام پاکستانی ’’ہیرو‘‘ بن گیا",
        "link": "https://www.express.pk/story/2760978/ordinary-pakistani-who-shot-down-drone-with-rangers-becomes-a-hero-2760978/",
        "image_url": "https://img.express.pk/logo/expresslogo.webp",
        "article": "پاکستانی عوام اپنے ملک کے لیے وہی جذبہ اور عزم رکھتے ہیں جو ہمارے مسلح افواج کا طرہ امتیاز ہے۔ ہر پاکستانی اپنی سرزمین کے ایک ایک انچ کی حفاظت کے لیے ہمہ وقت تیار رہتا ہے۔\nتاریخ گواہ ہے کہ یہ قوم یونیفارم ہو یا نہ ہو، ہمیشہ وطن کی سلامتی کے لیے بے خوف و خطر آگے بڑھتی رہی ہے۔ آج ایک بار پھر یہ جذبہ اس وقت عیاں ہوا جب لاہور کے علاقے بارکی میں ایک عام شہری نے اپنے جوان کے شانہ بشانہ کھڑے ہو کر بھارتی ڈرون کو زمین بوس کر دیا۔\nگزشتہ چند دنوں سے بھارتی ڈرونز پاکستانی فضائی حدود کی خلاف ورزی کر رہے ہیں، لیکن ہم نے مختلف شہروں میں انہیں کامیابی سے نشانہ بنایا ہے۔ بھارتی میڈیا کی پروپیگنڈا مہم کے باوجود، پاکستانی عوام کا عزم پہلے سے زیادہ مضبوط ہے۔\nہم نے ’’آپریشن بنیان المرصوص‘‘ کے ذریعے دشمن کو واضح پیغام دے دیا ہے۔ اس سارے عرصے میں عام شہریوں نے افواجِ پاکستان کا بھرپور ساتھ دیا ہے۔ بارکی کا یہ واقعہ جہاں ایک شہری نے فوجی جوان کے ساتھ مل کر ڈرون کو گرایا، وہ پورے ملک میں ہیرو ازم کی علامت بنا ہوا ہے۔\nسوشل میڈیا پر یہ ویڈیو وائرل ہوتے ہی پاکستانیوں نے اس بہادر شہری کی جرأت کو سلام پیش کیا۔ ایک صارف نے لکھا ’’بھائی نے پوری زندگی اس موقع کا انتظار کیا تھا!‘‘ جبکہ دوسرے نے لکھا: ’’پاکستانی اپنی سرزمین کے لیے کچھ بھی کر سکتے ہیں۔‘‘ ایک اور صارف کا تبصرہ تھا: ’’یہی تو پاکستان کی اصل تصویر ہے۔‘‘\n\nیہ واقعہ ایک بار پھر ثابت کرتا ہے کہ پاکستان کی طاقت صرف اس کی فوج ہی نہیں، بلکہ اس کے عوام کا اتحاد اور جذبہ ہے۔",
        "published_date": "Sun, 11 May 25 07:26:38 +0000",
        "source": "Express Urdu"
    },
    {
        "guid": "4cfebe97d58368bdb97e54547828b39a",
        "title": "سیز فائر کے بعد بالآخر نواز شریف منظرِ عام پر آگئے، بیرسٹر سیف کا طنز",
        "link": "https://www.express.pk/story/2760977/jo-muka-or-thapar-jang-ke-bad-yad-aay-use-apne-mu-pr-mar-lena-chahiay-saif-ka-nawaz-pr-tanz-2760977/",
        "image_url": "https://img.express.pk/logo/expresslogo.webp",
        "article": "خیبر پختونخوا حکومت کے مشیر اطلاعات بیرسٹر ڈاکڑ سیف نے طنز کرتے ہوئے کہا کہ سیز فائر کے بعد بالآخر نواز شریف منظرِ عام پر آئے، سیز فائر کے بعد نواز شریف کے بیانات خود اُن پر الٹ رہے ہیں۔\nاپنے بیان میں انہوں نے کہا کہ سابق وزیراعظم نواز شریف کی خدمت میں عرض ہے جو مکا اور تھپڑ جنگ کے بعد یاد آئے، اُسے اپنے ہی منہ پر مار لینا چاہیے۔\nبیرسٹر سیف نے کہا کہ دوران جنگ باپ بیٹی دونوں نے منہ پر پٹی باندھی تھی اور سیز فائر کے بعد دونوں ایسے نمودار ہوئے جیسے بھارت انہوں نے فتح کرلیا ہو۔\nانہوں نے کہا کہ ملک کے حقیقی لیڈر عمران خان نے قید میں رہ کر بھی مودی کو للکارا لیکن نواز شریف نے آزاد ہو کر بھی مودی اور بھارت کے خلاف ایک لفظ نہیں بولا، پھر کہتے ہیں قوم عمران خان کے پیچھے کیوں کھڑی ہے۔\nبیرسٹر سیف نے کہا کہ مودی کو للکارنے والا مردِ مجاہد صرف عمران خان ہے لیکن نواز شریف میں یہ جرات نہیں، نواز شریف صرف جاتی امرا میں مودی کی خاطر تواضع کر سکتے ہیں۔\nانکا کہنا تھا کہ جعلی حکومت صرف عمران خان کے خلاف جعلی مقدمات بنانے میں مہارت رکھتی ہے، فارم 47 کی حکومت موجودہ حالات میں بھی سیاسی بغض و عناد سے باز نہیں آ رہی۔\nمشیر اطلاعات کا کہنا تھا کہ پاکستان کو ایک قوم بنانے والا واحد لیڈر عمران خان ہے لہٰذا عمران خان کو فوری طور پر رہا کیا جانا چاہیے۔",
        "published_date": "Sun, 11 May 25 07:16:06 +0000",
        "source": "Express Urdu"
    },
    {
        "guid": "07a2a3ea1ca44f442a80bd3b45dca0d5",
        "title": "پاکستان اور بھارت کے ساتھ مل کر مسئلہ کشمیر کا حل نکالوں گا، ڈونلڈ ٹرمپ",
        "link": "https://www.express.pk/story/2760976/kashmir-issue-ab-khatam-hoga-american-saddar-ka-bayan-samne-aagaya-2760976/",
        "image_url": "https://img.express.pk/logo/expresslogo.webp",
        "article": "واشنگٹن: امریکی صدر ڈونلڈ ٹرمپ نے کہا ہے کہ وہ پاکستان اور بھارت کے ساتھ مل کر کام کریں گے تاکہ یہ دیکھا جا سکے کہ کیا ہزاروں سال سے جاری مسئلہ کشمیر کا کوئی حل نکالا جا سکتا ہے۔\nاپنے حالیہ بیان میں ٹرمپ نے کہا کہ پاکستان اور بھارت کے ساتھ نہ صرف سفارتی سطح پر تعاون بڑھایا جائے گا بلکہ دونوں ممالک کے ساتھ تجارت میں بھی کافی حد تک اضافہ کروں گا۔\nانہوں نے یہ بھی کہا کہ پاکستان اور بھارت کے درمیان حالیہ کشیدگی کو ختم کرنے میں امریکا نے کلیدی کردار ادا کیا اور دونوں ممالک کو ایک میز پر لا کر جنگ بندی پر آمادہ کیا۔ اس حوالے سے ٹرمپ نے سوشل میڈیا پر پیغام جاری کرتے ہوئے جنگ بندی کے معاہدے کی تصدیق کی تھی۔\nخیال رہے کہ بھارت کی جارحیت کے جواب میں پاکستان نے آپریشن \"بُنيان مرصوص\" کے تحت 10 سے زائد بھارتی اہداف کو کامیابی سے نشانہ بنایا تھا، جس کے بعد خطے میں صورتحال خاصی کشیدہ ہو گئی تھی۔\nٹرمپ کا یہ بیان ایسے وقت پر آیا ہے جب کشمیر کا مسئلہ عالمی توجہ حاصل کر رہا ہے اور اقوام متحدہ سمیت کئی ممالک اس تنازع کے پرامن حل کے لیے کوششیں کر رہے ہیں۔",
        "published_date": "Sun, 11 May 25 07:10:56 +0000",
        "source": "Express Urdu"
    },
    {
        "guid": "14f0161f1dac2ab447ce794df69245a4",
        "title": "نوشکی حادثے کا زخمی پولیس اہلکار دم توڑ گیا، تعداد 27ہوگئی",
        "link": "https://www.express.pk/story/2760975/noshki-hadsay-ka-zakhmi-police-ehalkar-dam-toor-gaya-tadad-27-hogai-2760975/",
        "image_url": "https://img.express.pk/logo/expresslogo.webp",
        "article": "نوشکی میں آئل ٹینکر دھماکے کے باعث جھلس کر زخمی ہونے والا پولیس اہلکار بھی جاں بحق ہو گیا جس کے بعد مرنے والوں کی تعداد 27 ہوگئی۔\nذرائع کے مطابق پولیس اہلکار عبدالمنان کراچی کے نجی اسپتال میں زیر علاج تھا جو زخموں کی تاب نہ لاتے ہوئے چل بسا۔\nواضح رہے کہ بلوچستان کے ضلع نوشکی میں ٹرک اڈے کے قریب پیٹرول سے بھرا ٹرک دھماکے سے پھٹ گیا تھا جس کے باعث ایک ٹرک ڈرائیور موقع پر جاں بحق اور متعدد افراد جھلس کر زخمی ہوگئے تھے۔\nتیل بردار ٹرک میں آگ لگنے کے بعد لوگ آگ بھجانے میں مصروف تھے کہ ٹرک کا ایک ٹینک دھماکے سے پھٹ گیا۔",
        "published_date": "Sun, 11 May 25 06:31:58 +0000",
        "source": "Express Urdu"
    },
    {
        "guid": "eed8a4a77944b5a1cb283454837ac820",
        "title": "پی ایس ایل کے بقیہ میچز کہاں ہوں گے؟ نام سامنے آگیا",
        "link": "https://www.express.pk/story/2760974/where-will-psl-resume-venue-finally-confirmed-2760974/",
        "image_url": "https://img.express.pk/logo/expresslogo.webp",
        "article": "پاک بھارت جنگ بندی کے بعد پاکستان سپر لیگ (پی ایس ایل) کے 10ویں ایڈیشن کے میچز راولپنڈی منتقل کرنے کا فیصلہ کرلیا گیا۔\nمیڈیا رپورٹس کے مطابق پی ایس ایل انتظامیہ نے فرنچائزز سے رابطہ کرکے انہیں پیغام پہنچایا ہے کہ پاکستان اور بھارت کے درمیان سیز فائر ہوگیا ہے، اس لیے غیر ملکی کھلاڑیوں کو دبئی میں ہی روک لیا جائے۔\nفرنچائزز سے مقامی کھلاڑیوں کو بھی ذہنی طور پر تیار رہنے کا کہہ دیا اور کہا گیا ہے کہ پی ایس ایل کے 10ویں ایڈیشن کے میچز اسلام آباد اکٹھا ہونا پڑے۔\nمزید پڑھیں: پی ایس ایل ملتوی ہونے سے متعلق بھارتی میڈیا \"جھوٹی خبریں\" پھیلانے لگا\nجنگ بندی اعلان کے بعد پی ایس ایل انتظامیہ نے کھلاڑیوں، ہوٹلز اور گراؤنڈ اسٹاف کو بقیہ میچز مکمل کروانے کیلئے ہوم ورک شروع کردیا ہے۔\nمزید پڑھیں: پی سی بی کا پی ایس ایل کے باقی میچز ملتوی کرنے کا اعلان\nتاہم انتظامیہ کی جانب سے حتمی طور پر کوئی شیڈول جاری نہیں کیا گیا تاہم ذرائع کا کہنا ہے کہ بقیہ میچز راولپنڈی کرکٹ اسٹیڈیم میں شیڈول رکھے جائیں گے۔\nمزید پڑھیں: \"غیر ملکی کھلاڑیوں کو روکا جائے\" پی ایس ایل انتظامیہ پھر متحرک\nیاد رہے کہ پی ایس ایل ٹیموں کے درمیان 4 گروپ میچز یعنی کراچی کنگز بمقابلہ پشاور زلمی، لاہور قلندرز بمقابلہ پشاور زلمی، اسلام آباد یونائیٹڈ بمقابلہ کراچی کنگز اور ملتان سلطان بمقابلہ کوئٹہ گلیڈی ایٹرز کے میچز شامل ہیں۔\nاسکے علاوہ کوالیفائز، ایلیمنیٹر 1، ایلیمیٹر 2 اور فائنل کے میچز کھیلے جانے ہیں۔",
        "published_date": "Sun, 11 May 25 06:31:01 +0000",
        "source": "Express Urdu"
    },
    {
        "guid": "ab96ab6193b356c74bc91a6d92d924fe",
        "title": "بنگلا دیش: عبوری حکومت نے عوامی لیگ پر پابندی عائد کر دی، شیخ حسینہ کے خلاف گھیرا تنگ",
        "link": "https://www.express.pk/story/2760973/acting-govt-ne-shaikh-haseena-ki-awami-league-par-ban-lagadi-2760973/",
        "image_url": "https://img.express.pk/logo/expresslogo.webp",
        "article": "ڈھاکا: بنگلا دیش کی عبوری حکومت نے سابق وزیر اعظم شیخ حسینہ واجد کی سیاسی جماعت عوامی لیگ پر انسداد دہشت گردی قانون کے تحت پابندی عائد کر دی ہے۔\nغیر ملکی خبر ایجنسی کے مطابق شیخ حسینہ کی جماعت کی سرگرمیاں مقدمے کی سماعت مکمل ہونے تک معطل کر دی گئی ہیں۔ حکومت نے انٹرنیشنل کرائمز ٹربیونل ایکٹ میں بھی ترمیم کی منظوری دے دی ہے جس کے تحت سیاسی جماعتوں اور ان سے منسلک اداروں پر مقدمات چلائے جا سکیں گے۔\nعوامی لیگ نے اس اقدام کو ناجائز قرار دیتے ہوئے مسترد کر دیا ہے۔ خیال رہے کہ شیخ حسینہ گزشتہ برس اگست میں عوامی دباؤ اور احتجاجی تحریک کے باعث مستعفی ہو کر بھارت فرار ہو گئی تھیں۔ عبوری حکومت بھارت سے ان کی حوالگی کا مطالبہ بھی کر چکی ہے۔\nبنگلادیش میں حالیہ بحران کا آغاز اس وقت ہوا جب 1971 کی جنگ لڑنے والوں کے بچوں کو سرکاری نوکریوں میں 30 فیصد کوٹہ دیے جانے کے خلاف طلبہ نے ملک گیر احتجاج شروع کیا۔ پرتشدد مظاہروں میں اب تک 300 افراد ہلاک ہو چکے ہیں جبکہ مظاہرین نے سول نافرمانی اور دارالحکومت ڈھاکا کی طرف لانگ مارچ کا اعلان کر رکھا ہے۔\nیاد رہے کہ شیخ حسینہ بنگلا دیش کی طویل ترین عرصے تک خدمات انجام دینے والی وزیراعظم رہیں اور ان کی حکومت پر سیاسی مخالفین کے خلاف سخت اقدامات اور جماعت اسلامی پر پابندی جیسے الزامات بھی لگتے رہے ہیں۔ اب وہ خود بھی اسی طرح کے الزامات کی زد میں آ چکی ہیں۔",
        "published_date": "Sun, 11 May 25 06:25:27 +0000",
        "source": "Express Urdu"
    },
    {
        "guid": "9f875a0f80b360995d70efbdc6291ea7",
        "title": "نادیہ حسین کا بھاری میک اپ ؛ مداح ٹرانس جینڈرز میں ملانے لگے",
        "link": "https://www.express.pk/story/2760972/nadia-hussain-heavy-makeup-fans-start-comparing-her-with-transgenders-2760972/",
        "image_url": "https://img.express.pk/logo/expresslogo.webp",
        "article": "پاکستان شوبز کی ماڈل و اداکارہ نادیہ حسین کو مداحوں کی جانب سے شدید تنقید کا نشانہ بنایا جارہا ہے یہاں تک کہ کچھ صارفین نے انھیں ٹرانس جینڈرز تک میں ملا دیا۔\nنجی ٹی وی سے نشر ہونے والے ڈرامے میں نادیہ حسین کے بھاری میک اپ اور بگڑے ہوئے نقوش پر صارفین انھیں حد سے زیادہ سرجریز کروالے کا بھی طعنہ دے رہے ہیں۔\nیہ پہلی بار نہیں ہے کہ نادیہ حسین پر بھاری میک اپ اور سرجریز کی وجہ سے بننے والی مصنوعی خوبصورتی پر تنقید کی جارہی ہے، بلکہ اس سے قبل بھی وہ تنقید کا نشانہ بنتی رہی ہیں۔ ڈرامے میں ان کے بدلے ہوئے چہرے نے ناظرین میں شدید ردعمل پیدا کیا ہے۔ مداحوں کا کہنا ہے کہ سرجریز کی وجہ سے وہ اپنے جذبات تک کو صحیح طریقے سے ادا نہیں کر پا رہیں۔\nنادیہ حسین کے چہرے پر کی گئی سرجریز اور بہت زیادہ میک اپ پر ناظرین نے سخت تنقید کی ہے۔ ایک صارف نے لکھا: ’’اوہ خدا! نادیہ حسین کے ساتھ آخر ہوا کیا ہے؟ فیلرز اور بوٹوکس نے ان کے چہرے کو تباہ کردیا ہے۔‘‘\nایک اور صارف نے کہا: ’’وہ اپنے چہرے پر اتنا میک اپ لگاتی ہیں، مجھے حیرت ہوتی ہے کہ بغیر میک اپ کے ان کی شکل کیسی ہوگی۔‘‘ کسی نے تبصرہ کیا: ’’فیلرز کے بعد تو وہ صحیح طریقے سے ایکسپریشن بھی نہیں دے پا رہیں۔‘‘\nجب کہ بہت سے لوگوں نے کہا کہ ’’وہ یا تو کسی ٹرانسجینڈر جیسی لگتی ہیں یا پھر کسی فلم کے ولن کیریکٹر جیسی۔‘‘ ایک اور صارف نے لکھا: ’’انہیں کبھی اتنا بوٹوکس لگوانے کی ضرورت ہی نہیں تھی۔‘‘",
        "published_date": "Sun, 11 May 25 06:22:38 +0000",
        "source": "Express Urdu"
    },
    {
        "guid": "eb24ba7b556b079e5b41b4bec68cd536",
        "title": "لاہور: دیرینہ دشمنی پر فائرنگ سے ایک شخص جاں بحق",
        "link": "https://www.express.pk/story/2760971/man-shoot-dead-in-lahore-mustafa-abad-area-2760971/",
        "image_url": "https://img.express.pk/logo/expresslogo.webp",
        "article": "مصطفی آباد میں دیرینہ دشمنی پر فائرنگ سے ایک شخص جاں بحق ہوگیا۔\nایس ایچ او سید شبہیہ رضا کے مطابق اسد، عامر، احمد وغیرہ کی فائرنگ سے بلال یسین  جاں بحق ہوا، پولیس اور فرانزک ٹیم نے موقع سے شواہد جمع کرلیے ہیں۔\nلاش تحویل میں لیکر پوسٹمارٹم کے لیے ڈیڈ ہاؤس منتقل کردی گئی، مقتول کے بھائی محمد ندیم کی مدعیت میں نامزد ملزمان اسد، عامر اور احمد وغیرہ کے خلاف فوری مقدمہ درج کرلیا گیا ہے۔\nایس پی کینٹ کیپٹن ریٹائرڈ قاضی علی رضا کے مطابق ملزمان کی گرفتاری کے لیے ٹیم تشکیل دے کر چھاپے مارے جا رہے ہیں، قانون ہاتھ میں لینے والوں سے آہنی ہاتھوں نمٹا جائیگا، ملزمان کو جلد گرفتار کر کے کٹہرے میں لایا جائے گا۔",
        "published_date": "Sun, 11 May 25 06:00:24 +0000",
        "source": "Express Urdu"
    },
    {
        "guid": "28ac8e55981ab280abfb053dfa428cf9",
        "title": "\"غیر ملکی کھلاڑیوں کو روکا جائے\" پی ایس ایل انتظامیہ پھر متحرک",
        "link": "https://www.express.pk/story/2760970/foreign-players-hold-key-as-psl-resumption-plans-accelerate-2760970/",
        "image_url": "https://img.express.pk/logo/expresslogo.webp",
        "article": "پاک بھارت جنگ بندی کے بعد پاکستان سپر لیگ (پی ایس ایل) انتظامیہ نے فرنچائز کو غیر ملکی کھلاڑیوں کو دبئی میں ہی روکنے کی ہدایت کردی۔\nمیڈیا رپورٹس کے مطابق پی ایس ایل انتظامیہ نے فرنچائزز سے رابطہ کرکے انہیں پیغام پہنچایا ہے کہ پاکستان اور بھارت کے درمیان سیز فائر ہوگیا ہے، اس لیے غیر ملکی کھلاڑیوں کو دبئی میں ہی روک لیا جائے۔\nرپورٹس میں دعویٰ کیا گیا ہے کہ فرنچائزز سے مقامی کھلاڑیوں کو بھی ذہنی طور پر تیار رہنے کا کہہ دیا اور کہا گیا ہے کہ پی ایس ایل کے 10ویں ایڈیشن کے میچز کیلئے اسلام آباد اکٹھا ہونا پڑے۔\nمزید پڑھیں: جنگ بندی اعلان کے بعد ٹوئٹ! وسیم اکرم تنقید کی زد میں\nجنگ بندی اعلان کے بعد پی ایس ایل انتظامیہ نے کھلاڑیوں، ہوٹلز اور گراؤنڈ اسٹاف کو بقیہ میچز مکمل کروانے کیلئے ہوم ورک شروع کردیا ہے۔\nمزید پڑھیں: پاک بھارتی کشیدگی نے ہیڈن کی ٹی وی پریزینٹر بیٹی کو خوف میں مبتلا کردیا\nقبل ازیں گزشتہ روز پاکستان کرکٹ بورڈ (پی سی بی) نے پی ایس ایل غیرمعینہ مدت کیلئے معطل کرنے کا اعلان تھا اور تمام مینز ڈومیسٹک میچز ملتوی کردیے تھے۔",
        "published_date": "Sun, 11 May 25 05:59:28 +0000",
        "source": "Express Urdu"
    },
    {
        "guid": "90ee0aa7c307d77dd668275ca48f52b4",
        "title": "لاہور؛ متحرک چور گینگ کی خواتین سمیت 4ملزمان گرفتار، واردات کیسے کرتے تھے؟",
        "link": "https://www.express.pk/story/2760969/lahore-chor-gang-ki-khawateen-smait-4-mulziman-griftar-wardat-kese-krte-teh-2760969/",
        "image_url": "https://img.express.pk/logo/expresslogo.webp",
        "article": "لاہور میں متحرک چور گینگ کی خواتین سمیت 4 ملزمان گرفتار کر لیے گئے، ملزمان سے شہریوں کے چوری کیے گئے لاکھوں مالیت کے 4ہزار امریکی ڈالر اور 5لاکھ روپے نقدی برآمد کر لی گئی۔\nڈی آئی جی انویسٹی گیشن سید ذیشان رضا کی ہدایت پر جرائم پیشہ عناصر کے خلاف کریک ڈاؤن کیا گیا۔ انچارج انویسٹی گیشن تھانہ غالب مارکیٹ ناصر امین نے پولیس ٹیم کے ہمراہ بڑی کارروائی کی۔\nگرفتار ملزمان میں خواتین چور اقصٰی، رابعہ اور ان کے ساتھی عاقب اور اسامہ شامل ہیں۔\nانچارج ناصر امین کے مطابق ملزمان سے لاکھوں مالیت کے 15عدد موبائل فونز، 14 عدد لیپ ٹاپ اور ناجائز اسلحہ بھی برآمد کر لیا، ملزمان گھروں کی ریکی کرتے اور گھر والوں کی عدم موجودگی میں تالے توڑ کر نقدی اور قیمتی سامان چوری کر کے فرار ہو جاتے تھے۔\nپولیس افسر کے مطابق ملزمان نے دوران تفتیش شہر کے مختلف علاقوں میں متعدد وارداتوں کا انکشاف کیا ہے۔\nایس پی انویسٹی گیشن ماڈل ٹاؤن کے مطابق ملزمان کو جدید ٹیکنالوجی اور ہیومن انٹیلیجنس کی مدد سے گرفتار کیا گیا، ملزمان اب پولیس کی گرفت میں ہیں مضبوط چالان مرتب کرکے قرار واقعی سزا دلوائی جائے گی۔\nڈی آئی جی انویسٹی سید ذیشان رضا نے کہا کہ عوم کے جان و مال کے تحفظ کے لیے انویسٹی گیشن پولیس لاہور ہمہ وقت کوشاں ہیں، جرائم پیشہ عناصر کے ساتھ آہنی ہاتھوں کے ساتھ نمٹا جائے گا۔\nایس ایس پی انویسٹی گیشن محمد نوید کی طرف سے پولیس ٹیم کے لیے تعریفی اسناد کا اعلان کیا گیا۔",
        "published_date": "Sun, 11 May 25 05:52:17 +0000",
        "source": "Express Urdu"
    },
    {
        "guid": "fd6b51e8196d7086bdc082b9ce1a760a",
        "title": "پاکستان نے بھارت کو گھٹنے ٹیکنے پر مجبور کر دیا، عالمی ماہرین بھی حیران",
        "link": "https://www.express.pk/story/2760968/pakistan-ne-india-k-ghutne-tekne-par-majboor-kardia-2760968/",
        "image_url": "https://img.express.pk/logo/expresslogo.webp",
        "article": "اسلام آباد/نئی دہلی: سیکیورٹی اور دفاعی تجزیہ کار مائیکل کلارک نے کہا ہے کہ پاکستان کی جدید تکنیکی صلاحیتوں نے بھارت کو حیرت میں ڈال دیا ہے، خاص طور پر اگر پاکستانی جے 10 سی طیارے نے بھارتی رافیل کو مار گرایا ہو تو یہ واقعی ایک غیرمعمولی پیش رفت ہے۔\nان کے مطابق پاکستان نے بھارتی حملوں کے جواب میں چینی ساختہ اینٹی ایئر کرافٹ ڈیفنس سسٹم مؤثر انداز میں استعمال کیا، جس سے بھارت کو شدید دھچکا لگا۔\nامریکی نشریاتی ادارے سی این این کے سینئر صحافی نک رابرٹسن نے انکشاف کیا کہ بھارت نے پہلے پاکستان کی ایئر بیسز پر حملہ کیا، جس کے بعد پاکستان نے بھرپور جوابی کارروائی کرتے ہوئے میزائل حملوں سے بھارت کو مذاکرات کی میز پر آنے پر مجبور کر دیا۔\nبی بی سی جنوبی ایشیا کے ریجنل ایڈیٹر اینبرسن اتھرجان نے کہا کہ بھارت کو ماننا پڑے گا کہ پاکستان کی فضائی طاقت اس وقت بھارت سے برتر ہے۔ بھارت کا منصوبہ پاکستان کو ناقابلِ تلافی نقصان پہنچانے کا تھا، مگر اسے ناکامی کا سامنا کرنا پڑا۔\nیاد رہے کہ آپریشن \"بُنْيَان مَّرْصُوْص\" (آہنی دیوار) کے دوران پاکستان نے بھارت کے اندر 10 سے زائد اہداف کو کامیابی سے نشانہ بنایا جن میں آدم پور، ادھم پور، بٹھنڈا، سورت گڑھ، مامون، جموں، سرسہ اور برنالہ کی ایئر بیسز شامل ہیں۔\nپاکستان نے جدید \"فتح 1\" میزائل سسٹم استعمال کرتے ہوئے بھارتی ایس-400 ایئر ڈیفنس سسٹم کو تباہ کیا، جو ڈیڑھ ارب ڈالر مالیت کا تھا۔ اس کامیاب حملے کی ویڈیو بھی جاری کی گئی۔\nپاکستان کی اس مؤثر جوابی کارروائی کے بعد عالمی دباؤ پر جنگ بندی کا اعلان کیا گیا، جس کا اعلان امریکی صدر ڈونلڈ ٹرمپ نے کیا۔",
        "published_date": "Sun, 11 May 25 05:48:45 +0000",
        "source": "Express Urdu"
    },
    {
        "guid": "9b9c7cc514c656f650971aaa9d3ac822",
        "title": "پنجاب پولیس کے اہلکاروں اور انکے اہل خانہ کے علاج معالجے کیلئے 26 لاکھ روپے جاری",
        "link": "https://www.express.pk/story/2760967/punjab-police-released-funds-for-medical-assistance-2760967/",
        "image_url": "https://img.express.pk/logo/expresslogo.webp",
        "article": "آئی جی پنجاب ڈاکٹر عثمان انور نے پولیس ملازمین، انکے اہلخانہ کے علاج معالجے کیلئے مزید 26 لاکھ 18 ہزار روپے جاری کر دیے۔\n ترجمان پنجاب پولیس کے مطابق مرحوم کانسٹیبل خالد محمود کی بیوہ کو برین ٹیومر کے علاج کیلئے 10 لاکھ روپے دیے جائیں گے، انسپکٹر محمد خالد عمران کو بیوی کے کینسر کے علاج کیلئے 02 لاکھ 25 ہزار روپے دیے گئے۔\nانسپکٹر محمود بٹ، سب انسپکٹر اجمل خان، ڈرائیور کانسٹیبل جعفر علی کو علاج معالجے کیلئے 02 لاکھ روپے فی کس فنڈز جاری کیے گئے۔\nریٹائرڈ اے ایس آئی محمد صفدر، کانسٹیبلز محمد نوید، غضنفر محمود کو علاج معالجے کیلئے 01 لاکھ روپے فی کس دئیے گئے ہیں۔\nکانسٹیبل وقاص لیاقت، انٹیلی جنس آپریٹر محمد محسن، واشر مین اصغر علی کو علاج معالجے کیلئے مجموعی طور پر 02 لاکھ روپے دیے گئے،\nاسسٹنٹ طارق محمود، لیڈی کانسٹیبل شاہین افضل، ڈرائیور کانسٹیبل محمد اسد کو علاج معالجے کی مد میں مجموعی طور پر 02 لاکھ 93 ہزار روپے جاری کیے گئے۔\nترجمان کے مطابق آئی جی پنجاب نے میڈیکل فنانشل اسسٹنس کمیٹی کی اسکروٹنی کے بعد فنڈ اجراء کی منظوری دی، آئی جی پنجاب کا کہنا ہے کہ مختلف اداروں کے ساتھ ایم او یوز کے تحت بھی ملازمین کو علاج معالجے کی بہترین سہولیات فراہم کر رہے ہیں۔",
        "published_date": "Sun, 11 May 25 05:45:33 +0000",
        "source": "Express Urdu"
    },
    {
        "guid": "f8e90dcf637805db114d11af103c51c7",
        "title": "اقوام متحدہ کا پاک بھارت جنگ بندی کے اعلان کا خیر مقدم",
        "link": "https://www.express.pk/story/2760965/un-ka-pak-indian-war-ceasefire-ke-elan-ka-khair-maqdam-2760965/",
        "image_url": "https://img.express.pk/logo/expresslogo.webp",
        "article": "نیویارک: اقوام متحدہ کے سیکرٹری جنرل انتونیو گوٹریس نے پاک بھارت جنگ بندی کے اعلان کا خیر مقدم کرتے ہوئے اسے خطے میں پائیدار امن کی جانب ایک مثبت قدم قرار دیا ہے۔\nانتونیو گوٹریس نے کہا کہ \"امید ہے کہ جنگ بندی دونوں ممالک کے درمیان دیرینہ تنازعات کے حل کے لیے سازگار ماحول پیدا کرے گی اور جنوبی ایشیا میں استحکام کا باعث بنے گی۔\"\nعالمی ردعمل کے تسلسل میں سعودی وزیر مملکت برائے خارجہ امور عادل الجبیر نے پاکستان کے نائب وزیراعظم اسحاق ڈار سے رابطہ کیا، جس میں اسحاق ڈار نے سعودی عرب کے تعمیری اور مثبت کردار کو سراہا۔\nاسی دوران متحدہ عرب امارات کے وزیر خارجہ شیخ عبداللہ بن زاید نے بھی وزیر خارجہ پاکستان سے ٹیلی فون پر گفتگو کی اور خطے میں کشیدگی کے خاتمے کی امید کا اظہار کیا۔\nایران کی وزارت خارجہ نے بیان جاری کیا کہ \"یہ موقع دونوں ممالک کو کشیدگی کم کرنے اور خطے میں پائیدار امن کے فروغ کے لیے استعمال کرنا چاہیے۔\"\nجرمنی اور برطانیہ نے بھی جنگ بندی کا خیر مقدم کیا اور واضح کیا کہ صرف بات چیت ہی خطے میں پائیدار امن کی کنجی ہے۔",
        "published_date": "Sun, 11 May 25 05:33:03 +0000",
        "source": "Express Urdu"
    },
    {
        "guid": "75cbe66e6a1e9485c6f1abdf52173303",
        "title": "جنگ بندی اعلان کے بعد ٹوئٹ! وسیم اکرم تنقید کی زد میں",
        "link": "https://www.express.pk/story/2760964/peace-tweet-backfires-wasim-akram-faces-backlash-2760964/",
        "image_url": "https://img.express.pk/logo/expresslogo.webp",
        "article": "قومی ٹیم کے سابق کرکٹر باسط علی نے پاک بھارت کشیدگی کے دوران تاخیر سے یکجہتی کرنے پر سابق کپتان وسیم اکرم کو آڑے ہاتھوں لے لیا۔\nسماجی رابطے کی سائٹ ایکس (ٹوئٹر) پر ٹوئٹ کرتے ہوئے لیجنڈری کرکٹر وسیم اکرم نے لکھا کہ ہم سب اپنی مسلح افواج کے ساتھ کھڑے ہیں، انہوں نے دشمن کی جارحیت کا جواب دیا۔\nانہوں نے مزید لکھا کہ جیسا کہ وہ کہتے ہیں، 'جنگ تب ہوتی ہے جب زبان ناکام ہوجاتی ہے' اس لیے سرحد کے پار نوجوانوں کی بہتری کیلئے بات چیت اور تنازعات کو حل کرنے میں مدد ملے گی، امن ہی ہم سب چاہتے ہیں! پاکستان زندہ باد۔\nمزید پڑھیں: \"آپریشن بنیان مرصوص؛ پوری قوم مسلح افواج کیساتھ ہے\"\nوسیم اکرم کی جانب سے ٹوئٹ ایسے وقت میں سامنے آیا جب پاکستان اور بھارت کے درمیان جنگ بندی کا باضابطہ اعلان ہوگیا تھا، جس پر انہیں شدید تنقید کا نشانہ بنایا جارہا ہے۔\nمزید پڑھیں: شاہین، فخر سمیت پاکستانی کھلاڑیوں کا بھارت کو منہ توڑ جواب\nسابق کرکٹر باسط علی نے دوٹوک الفاظ میں وسیم اکرم پر تنقید کرتے ہوئے کہا کہ انتہائی حساس لمحات میں خاموش رہنا اور پھر صورتحال معمول پر آنے کے بعد بیان دینا۔۔ یہ کہاں کی بہادری ہے؟ کرکٹرز کو قوم کے مشکل وقت میں آواز اٹھانی چاہیے، نہ کہ بعد میں!۔\nمزید پڑھیں: \"ہماری نسلیں گولیوں کی تڑتڑاہٹ اور دھماکوں کی گونج میں بڑی ہوئی ہیں\"\nسوشل میڈیا پلیٹ فارمز پر بھی وسیم اکرم کو پاک فوج کے حق میں تاخیر سے ٹوئٹ کرنے پر خوب تنقید کا نشانہ بنایا جارہا ہے۔\nدوسری جانب پاکستان اور بھارت کے درمیان جنگ بندی کے اعلان کے بعد پی ایس ایل کے 10ویں ایڈیشن کو مکمل کرنے کے امکانات بڑھ گئے ہیں جبکہ غیرملکی کرکٹرز کو دبئی میں ہی قیام کرنے کا کہہ دیا گیا ہے۔\nانتظامیہ کی جانب سے راولپنڈی میں پی ایس ایل کے بقیہ 8 میچز کروانے پر غور کیا جارہا ہے۔",
        "published_date": "Sun, 11 May 25 05:20:42 +0000",
        "source": "Express Urdu"
    },
    {
        "guid": "95e37df3a26b39dd4b7e4bb927fea9f8",
        "title": "بھارتی جارحیت کا دندان شکن جواب؛ مایا علی کا پاک فوج کو خراج عقیدت",
        "link": "https://www.express.pk/story/2760962/maya-ali-pays-tribute-to-pakistan-army-2760962/",
        "image_url": "https://img.express.pk/logo/expresslogo.webp",
        "article": "پاکستان کی فضائیہ کے شاندار ردعمل اور بھارتی جارحیت کے دندان شکن جواب کے بعد پورا ملک ایک بار پھر اپنے جوانوں کے عزم اور بہادری پر فخر محسوس کر رہا ہے۔ اس موقع پر معروف اداکارہ مایا علی نے اپنے انسٹاگرام اکاؤنٹ پر پاک فوج کےلیے جذباتی پیغام شیئر کیا ہے۔\nمایا علی نے نہ صرف پاک افواج کی بے مثال قربانیوں کو سراہا بلکہ امن کے لیے اپنی گہری خواہش کا اظہار بھی کیا۔\nمایا علی نے اپنے پیغام میں پاک فوج کے جوانوں کی بے مثال ہمت کو سلام پیش کیا، جنہوں نے دشمن کے سامنے ڈٹ کر ملک کی حفاظت کی۔ انہوں نے قرآن پاک کی ایک آیت کا حوالہ دیتے ہوئے لکھا: ’’10 مئی 2025، وہ دن جو ہمیشہ یاد رکھا جائے گا۔ جنگ بندی دونوں طرف کے لیے امن لاتی ہے، اور میں ہمیشہ کہتی رہی ہوں کہ جنگ کبھی حل نہیں ہوتی۔‘‘\nان کے الفاظ نے نہ صرف فوج کی قربانیوں کو خراج تحسین پیش کیا بلکہ ایک پرامن مستقبل کی خواہش بھی ظاہر کی۔\nیاد رہے کہ 10 مئی 2025 کی صبح، پاکستان نے ’’آپریشن بنیان مرصوص‘‘ کے تحت بھارت کی فوجی جارحیت کا منہ توڑ جواب دیا۔ ادھم پور، آدم پور اور پٹھان کوٹ کے اہم فضائی اڈوں سمیت متعدد اہداف کو نشانہ بناتے ہوئے پاک فضائیہ نے ایک بار پھر اپنی برتری ثابت کی۔ یہ کارروائی اتنی جامع تھی کہ بھارت کو جلد ہی اپنی شکست تسلیم کرنی پڑی، جس کے بعد دونوں ممالک کے درمیان جنگ بندی کا اعلان ہوا۔ امریکی صدر ڈونلڈ ٹرمپ نے اس سلسلے میں ایک بیان جاری کرتے ہوئے کہا کہ امریکا کی ثالثی میں دونوں طرف کے حکام فوری جنگ بندی پر راضی ہوگئے ہیں۔",
        "published_date": "Sun, 11 May 25 05:13:44 +0000",
        "source": "Express Urdu"
    },
    {
        "guid": "378b621b4f14e21367e253f4f111db6e",
        "title": "آج کا دن کیسا رہے گا؟",
        "link": "https://www.express.pk/story/2760961/horoscope-how-will-your-day-be-under-the-stars-sunday-may-11-2760961/",
        "image_url": "https://img.express.pk/logo/expresslogo.webp",
        "article": "حمل:\n21 مارچ تا 21 اپریل\nمثبت: آج چمکنے کا وقت ہے، آپ اپنی دنیا میں کچھ خاص حیثیت رکھتے ہیں۔ تاہم، کیا آپ نے کبھی سوچا ہے کہ ایسا کیا ہے جو آپ کو پھنسنے اور دباؤ میں محسوس کرنے سے روکتا ہے؟ شروع کرنے سے پہلے ہی اپنے خیال کو تراشنا ہو۔ اپنی زندگی کو صاف کریں اور اپنے ذہن سے شروع کریں۔ ہر بار جب آپ مضبوطی سے محسوس کرتے ہیں کہ کچھ نیا تلاش کر رہے ہیں، اس سمت میں ایک چھوٹا سا قدم اٹھائیں اس سے پہلے کہ آپ کی ’’نہ‘‘ کہنے والی آواز آئے۔ آپ کو کسی اور کے علاوہ کوئی اور ہونے کی ضرورت نہیں ہے۔ لہٰذا اپنے جواہر کو روشنی کی طرح چمکنے دیں۔\nمنفی: ارادے غیر متزلزل ہوسکتے ہیں، پہلے سے بنائے ہوئے پروگرام کینسل ہونے کا امکان ہے۔\nاہم خیال: خود کے ہونے کی سوچ کو اعلیٰ سطح پر منتقل کریں۔ اپنے اوپر اعتماد کریں۔\n \n\n \nثور:\n22 اپریل تا 20 مئی\nمثبت: ایک جشن آپ کے اردگرد ہوسکتا ہے، ذاتی طور پر یا پیشہ ورانہ طور پر۔ اور چاہے آپ اسے دیکھیں یا نہ دیکھیں، اس میں آپ کےلیے بہت زیادہ صلاحیت اور غیر متوقع ترقی موجود ہے۔ آپ کا قدرتی لہجہ اداکاری اور آرام کرنے میں طے شدہ ہے، اور یہ مردانہ اور نسائی کا توازن ہے جو ہم سب اپنے اندر رکھتے ہیں، بغیر کسی فرق کے۔ تو کیوں نہ اپنے مخالف صنفی پہلو پر اعتماد کریں تاکہ آپ کو تخلیقی طور پر حوصلہ افزائی ہو، اور آپ کے مردانہ پہلو کو آپ کو اپنے خیالات کو دن کی روشنی دیکھنے کا اعتماد دیں۔ ہم خیال لوگوں کے ساتھ تعاون کریں تاکہ کچھ تخلیقی کرسکیں۔\nمنفی: آج آپ کو اپنی صحت کا خاص خیال رکھنا ہوگا۔ خاص طور پر پیٹ سے متعلق مسائل کا سامنا کرنا پڑسکتا ہے۔\nاہم خیال: زیادہ سوچنا بند کریں اور اپنے آپ کو ایک موقع دیں۔\n \n\n \nجوزا:\n21 مئی تا 21 جون\nمثبت: جب آپ زمین سے جڑتے ہیں، تو آپ پوری کائنات کے ساتھ تعلق قائم کرتے ہیں کیونکہ یہ وسیع میدان میں آپ کا نقطہ ہے۔ ایک درخت کو گلے لگائیں، ننگے پاؤں چلیں، بہت سارا پانی پیئیں، صحت بخش غذائیں کھائیں، اپنے پودوں اور پالتو جانوروں سے بات کریں تاکہ صرف اپنے منفرد اور غیر روایتی مہارتوں، حساسیتوں اور تحائف کو جگائیں۔ آپ وہ شعاع ہیں جو کائنات کے ذریعے چمکتی ہے، اور جتنا زیادہ آپ اپنے آپ سے جڑے ہوئے ہیں، آپ کی روشنی اتنی ہی زیادہ چمکے گی۔\nمنفی: آج آپ کو ذہنی دباؤ محسوس ہوسکتا ہے۔\nاہم خیال: خود بننے کےلیے واپس جائیں، بالکل اسی طرح جیسے آپ آئے تھے، پیار کرنے والے، معصوم اور متجسس۔\n \n\nسرطان:\nمثبت: آپ اپنی زندگی میں ہونے والی ہر چیز کو سست کرنے اور جذب کرنے کا انتخاب کر رہے ہیں۔ تقریباً اس سے انجوائے کرنے کے لیے، اور یہ کچھ دیر کے لیے کہیں نہیں جارہا ہے۔ لہٰذا آپ اس توازن کو کس طرح استعمال کرسکتے ہیں؟ اپنی خوشحالی کو عطا کرنے اور اپنے کارڈوں کے گھر کو بنانے میں مدد کرنے کےلیے جو صرف گر نہیں پڑے گا؟ آپ کا آہستہ ہونا یا التوا نہیں کرنا ہے، آپ صرف اپنے راستے میں اپنی رفتار سے ترقی کرنے کا انتخاب کر رہے ہیں، قسمت اور اتفاق کو اپنے راستے پر لگا رہے ہیں۔\nمنفی: آج آپ کو کسی قریبی دوست یا رشتے دار سے اختلاف ہو سکتا ہے۔\nاہم خیال: ایک طویل مدتی نظام بنائیں جو آپ کے خوابوں کی حمایت کرتا ہے۔\n \n\nاسد:\n24 جولائی تا 23 اگست\nمثبت: آپ کے پاس اس وقت جو حمایت اور مدد ہے وہ خدا کی طرف سے بھیجی گئی ہے۔ تو آپ اسے دل کی گہرائیوں سے شکرگزاری اور شعور کے ساتھ ملا کر کیا کرنے جارہے ہیں؟ آپ ایک قسم کی روحانی بیداری کا تجربہ کر رہے ہیں، نئے خیالات تیز رفتار پر کھل رہے ہیں۔ لیکن آپ جانتے ہیں کہ اپنی زندگی کو تبدیل کرنے کا راز اصل میں اپنے موجودہ لمحے میں کارروائی کرنے کی صلاحیت میں مضمر ہے۔ اپنے دباؤ والے جذبات کو اپنے اندر بھڑکنے دینے کے بجائے صحت مند آؤٹ لیٹس تلاش کریں جو آپ کو اپنی زندگی بنانے میں مدد کریں، اسے راکھ میں نہ جلانے دیں۔ آپ سورج کی سنہری توانائی ہیں، اور جب چیزیں بہت سخت ہو جائیں، تو کچھ پناہ کے لیے اپنا بادل تلاش کریں۔\nمنفی: آج آپ کو اپنی صحت کا خاص خیال رکھنا چاہیے۔ خاص طور پر دل کی بیماریوں کے مریضوں کو احتیاط سے کام لینا چاہیے۔\nاہم خیال: آپ اپنے اگلے سنگ میل تک پہنچانے کےلیے اپنی بصیرت پر اعتماد کر سکتے ہیں۔\n\nسنبلہ:\n24 اگست تا 23 ستمبر\nمثبت: آپ کسی سفر پر رہے ہیں، اور اب آپ کو کچھ گہرے آرام کی ضرورت محسوس ہو رہی ہے۔ آپ کی فکر اور خوف آپ کو رات کو بیدار رکھ سکتے ہیں، لیکن آپ اندر سے خوبصورت ہیں۔ صرف تھوڑی سی خود کی دیکھ بھال کی ضرورت ہے، زندگی کےلیے تھوڑا سا متوازن نقطہ نظر، تھوڑا سا زیادہ توجہ، چاہے آہستہ آہستہ جاگنا ہو، اپنے شاور پر توجہ دینا ہو، دن کے دوران گہری سانس لینا ہو، صرف چھوٹی سی آسان چیزیں۔ یہ نہ صرف آپ کے دباؤ کو کم کرنے میں مدد کرسکتا ہے، بلکہ آپ کو زیادہ توانائی، بہتر اور زیادہ امید افزا محسوس کرنے میں بھی مدد مل سکتی ہے۔\nمنفی: آج آپ کو کسی چھوٹی موٹی بیماری کا شکار ہونا پڑ سکتا ہے۔ خاص طور پر الرجی کے مریضوں کو احتیاط برتنی چاہیے۔\nاہم خیال: اپنے آپ کو پوری طرح قبول کریں - اپنی خامیاں بھی شامل ہیں۔\n \n\nمیزان:\n24 ستمبر تا 23 اکتوبر\nمثبت: اپنے دل سے جانے دینا زبردستی کے تعلقات کو حل کرنے کا آسان ترین طریقہ ہے۔ جب آپ اپنے دل کے مرکز میں روشنی داخل کرنے کی اجازت دیتے ہیں، جب آپ جان بوجھ کر سامان چھوڑنے کا فیصلہ کرتے ہیں، جب آپ اپنے آپ کو اتنی ہی مکمل اور بغیر کسی شرط کے قبول کرتے ہیں جیسے آپ دوسروں کو قبول کرتے ہیں، آپ اپنی روح کی نشوونما، تحائف اور یہاں تک کہ رفتار کو بھی تیز کرتے ہیں۔ جس رفتار سے آپ کسی کو چھوڑتے ہیں، اس وجہ سے آپ ایک رٹ میں پھنسے ہوئے ہیں کیونکہ آپ کی روح نے انہیں محسوس کرنے کےلیے نہیں چنا ہے، کیونکہ آپ کی روح نے انہیں ان عجیب و غریب اوقات کو منتخب کیا ہے تاکہ آپ کو ان چکروں سے آزادی حاصل کرنے میں مدد مل سکے۔ یہ سیکھ کر کہ کیسے جانے دیں، کھڑے ہو جائیں اور چلے جائیں... دور۔\nمنفی: ذہنی پریشانی کا سامنا ہوگا، کئی معاملات میں ذہن دو حصوں میں تقسیم ہوسکتا ہے۔\nاہم خیال: صحت مند انتخاب کرکے اپنی غلط عادات سے چھٹکارا حاصل کریں۔\n \n\nعقرب:\n24 اکتوبر تا 22 نومبر\nمثبت: آپ یہ کرسکتے ہیں! آپ شاید بہت زیادہ پریشان ہو رہے ہوں، آپ خود کو غیر تیار محسوس کرسکتے ہیں، آپ بوجھل یا تھکے ہوئے محسوس کرسکتے ہیں، لیکن اپنے آپ پر اتنا ہی اعتماد کریں جتنا آپ کائنات پر کرتے ہیں! آپ اس کےلیے اس سے کہیں زیادہ تیار ہیں جتنا آپ خود کو کریڈٹ دیتے ہیں۔ آسمانی دُنیا آپ کی طرف حمایت اور خوشی برسا رہی ہے۔ آپ کے خوابوں کا جواب دیا جارہا ہے، اگرچہ سفر مشکل لگ سکتا ہے، اور آپ کو اپنے اندر یقین رکھنے کی ترغیب دی جارہی ہے۔ آپ ناکام نہیں ہوں گے، آپ گر سکتے ہیں، لیکن دوبارہ اٹھ کھڑے ہوں گے۔ آپ جانتے ہیں کہ آپ اس تمام خوبی اور اس سے بھی زیادہ کے مستحق ہیں، اب آپ کائنات کے ساتھ اپنے تعلق کو سوال کرکے اپنی اپنی روشنی کو کیوں بجھائیں گے۔\nمنفی: آج آپ کی کسی سے بحث ہو سکتی ہے۔\nاہم خیال: آپ کا خود پر یقین اور خود کی قدر کا مضبوط احساس سب کچھ ممکن بناتا ہے۔\n \n\nقوس:\n23 نومبر تا 22 دسمبر\nمثبت: یہاں تک کہ بھن بھناتی ہوئی مکھیاں بھی میٹھے پھولوں پر بیٹھ کر زندگی کا لطف اٹھاتی ہیں، تو آپ کا کیا حال ہے؟ آپ کو کیوں لگتا ہے کہ آپ زندگی کو بہنے نہیں دے سکتے؟ آپ کو کیا لگتا ہے کہ آپ کیا کھو دیں گے؟ کچھ نہیں۔ کچھ وقت نکالیں، سفر کریں، آرام کریں، پروٹوکول سے آزاد ہوں اور دن میں کئی بار گہری سانس لیں تاکہ اپنے موجودہ لمحے میں ڈوب جائیں۔ آپ کو صرف اسے کائنات کے حوالے کرنے کی ضرورت ہے، کیونکہ آپ جو بھی خواہش کر رہے ہیں وہ بغیر کسی ہنگامہ کے بھی ظاہر ہورہی ہے۔\nمنفی: آپ کسی پرانی بات کو لے کر پریشان ہوسکتے ہیں۔\nاہم خیال: آپ اپنے سفر میں محفوظ ہیں، مقامات پر یا زندگی کے ذریعے۔\n \n\nجدی:\n23 دسمبر تا 20 جنوری\nمثبت: پرانے قصوں کو دہرانے کا کوئی فائدہ نہیں ہے۔ خاص طور پر اگر وہ صرف آپ کو مدھم کر رہے ہیں اور آپ کو خشک کر رہے ہیں۔ آپ کو زندگی اس طرح نہیں جینا ہے جیسے یہ ایک بڑا بوجھ ہو، اس کے بجائے، آپ کو بہادری، عزم اور ارادے سے نوازا گیا ہے کیونکہ آپ کو بڑے بڑے قدم اٹھانے کا مقصد ہے، کبھی پیچھے ہٹنا نہیں ہے۔ چاہے وہ کسی ایسے خاندان میں اپنے خیالات کا اظہار کرنے کی شکل میں ہو جہاں نرم آوازوں کو صرف دبا دیا جاتا ہے، یا اپنے خیالات کو اہم اجلاسوں میں سنا جاتا ہے۔ آپ یہاں فرق پیدا کرنے اور اسے شمار کرنے کےلیے ہیں۔ کیا آپ صرف کسی چٹان کے نیچے چھپنا بند کر دیں گے!\nمنفی: آج آپ کو کسی سے اختلاف ہو سکتا ہے۔\nاہم خیال: آپ نشانے پر ہیں۔\n \n\nدلو:\n21 جنوری تا 19 فروری\nمثبت: دلوں کو نرم کرنا، پیار میں گرنا، صلح کرنا یا یہاں تک کہ پل بنانا اندرونی صحت کا ایک راستہ ہے جسے آپ اپنا رہے ہیں۔ آپ ایک جذباتی انسان اور نرم دل ہیں، اس تمام الگ اور بے تعلق توانائی کے پیچھے اور اس پہلو کو عزت دینا سیکھنا اس عمل کا ایک حصہ ہے۔ آپ کیا جانتے ہیں، اس عمل کا ایک حصہ کیا ہے؟ جب آپ چاہتے ہیں تو نہیں کہنا سیکھنا، اور صرف ہاں کہنا جب آپ بالکل چاہتے ہیں۔ یہ پہلے تو آسان نہیں ہوگا، لیکن یہ طویل مدتی میں بالکل قابل قدر ہے۔ اپنی اور اپنے بنیادی رشتوں کی صحت اور شفایابی پر توجہ دیں تاکہ ایک ایسے باغ میں بیٹھ سکیں جو زندگی سے کھل رہا ہے۔\nمنفی: آج آپ کو اپنی صحت کا خاص خیال رکھنا چاہیے۔ خاص طور پر کمر درد کا سامنا کرنا پڑ سکتا ہے۔\nاہم خیال: آسمانی مدد ہاتھ میں ہے، اس کا زیادہ سے زیادہ فائدہ اٹھائیں۔\n \n\nحوت:\n20 فروری تا 20 مارچ\nمثبت: کبھی کبھی اسے قربانی کہا جاتا ہے، اور کبھی کبھی اسے انتخاب کہا جاتا ہے۔ اور اکثر، قربانیاں ’انتخاب‘ بن جاتی ہیں جب وہ محبت کی جگہ سے پیدا ہوتی ہیں۔ چاہے کوئی بڑی چیز آپ کی طرف آرہی ہو یا آپ سے دور جا رہی ہو۔ آپ کے پاس نقطہ نظر کی جادوئی چابی ہے جو آپ کےلیے کھیل کا نام بدل دیتی ہے۔ آپ اب محسوس نہیں کر رہے کہ ’مصروف‘ ہونا پیداوار محسوس کرنے کےلیے ہے کیونکہ آپ اب غیر معقول کے ساتھ ڈوبے ہوئے بے شمار گھنٹوں کو اپنی خود کی قیمت کے ساتھ برابر نہیں کرتے ہیں۔ جب یہ آپ سے آہستہ سے بات کرتا ہے تو اپنی بصیرت پر اعتماد کریں، کیونکہ آپ جانتے ہیں کہ یہ آپ کو صحیح سمت میں لے جا رہا ہے، وہ جو آپ کےلیے ہے۔\nمنفی: کسی سے بحث ہوسکتی ہے، اختلافات جنم لیں گے۔\nاہم خیال: اپنی زندگی کا جشن منائیں کیونکہ یہ آپ کا سب سے بڑا پروجیکٹ ہے۔\n \n\n(نوٹ: یہ عام پیش گوئیاں ہیں اور ہر ایک پر لاگو نہیں ہوسکتی ہیں۔)",
        "published_date": "Sun, 11 May 25 04:52:11 +0000",
        "source": "Express Urdu"
    },
    {
        "guid": "d50d0da26bea01ca8f0cf500982fabea",
        "title": "پاک بھارتی کشیدگی نے ہیڈن کی ٹی وی پریزینٹر بیٹی کو خوف میں مبتلا کردیا",
        "link": "https://www.express.pk/story/2760960/pak-india-tensions-scare-haydens-daughter-as-tv-presenter-2760960/",
        "image_url": "https://img.express.pk/logo/expresslogo.webp",
        "article": "پاک بھارت کشیدگی نے سابق آسٹریلوی کرکٹر و کمنٹیٹر میتھیو ہیڈن کی بیٹی گریس انتہائی خوفزدہ کردیا۔\nانڈین پریمئیر لیگ (آئی پی ایل) میں بطور ٹی وی پریزینٹر خدمات انجام دینے والی گریس ہیڈن سابق آسٹریلوی کرکٹر و کمنٹیٹر میتھیو ہیڈن کی صاحبزادی ہیں اور آفیشل براڈکاسٹر کے ساتھ کام کررہی تھیں۔\nاس دوران انکے والد ہیڈن لیگ میں نیشنل نیٹ ورک کے ساتھ کمنٹری میں مصروف تھے۔\nمزید پڑھیں: آئی پی ایل میچ کی منسوخی! چیئرلیڈر نے بھی سیکیورٹی پر سوال اٹھادیا\nگریس ہیڈن نے انسٹاگرام پر گاڑی میں سفر کے دوران بنائی گئی ایک ویڈیو شیئر کرتے ہوئے اپنی خیریت سے آگاہ کیا اور بتایا کہ وہ ممبئی میں موجود ہیں جبکہ ان کے والد بھی دھرم شالا سے ممبئی پہنچ چکے۔\nگریس نے کہا کہ گزشتہ شب بہت ہی خوفناک تھی، میں نے اسٹوڈیو میں دہلی اور پنجاب کنگز کا میچ دیکھا جسے درمیان میں ہی ختم کردیا گیا تھا۔\nمزید پڑھیں: آئی پی ایل کو کب تک کیلئے ملتوی کیا گیا؟ نائب صدر نے بتادیا\nانہوں نے کہا کہ میں پاکستان اور بھارت دونوں سے ہی محبت کرتی ہوں، ان دونوں میں تصادم میرے لیے دل دہلا دینے والا اور کافی خوفناک ہے۔\nواضح رہے کہ 2021 کے ٹی20 ورلڈکپ میں میتھیو ہیڈن پاکستانی ٹیم کیساتھ بطور بیٹنگ کوچ خدمات سرانجام دے چکے ہیں، اس ایونٹ میں پاکستان نے بھارت کو 10 وکٹوں سے عبرتناک شکست دی تھی۔",
        "published_date": "Sun, 11 May 25 04:35:45 +0000",
        "source": "Express Urdu"
    },
    {
        "guid": "fc0b8d44f5619c76972abcf2c1cd8690",
        "title": "کراچی میں فائرنگ کے مختلف واقعات، خاتون سمیت 4 افراد زخمی، ایک شخص کی لاش برآمد",
        "link": "https://www.express.pk/story/2760959/karachi-mein-firing-ke-mukhtalif-waqeat-khatoon-samait-4-afraad-zakhmi-1-shakhs-ki-laash-bar-aamad-2760959/",
        "image_url": "https://img.express.pk/logo/expresslogo.webp",
        "article": "شہر قائد میں رات گئے فائرنگ کے متعدد واقعات میں ایک خاتون سمیت 4 افراد زخمی ہوگئے، جبکہ ایک شخص کی لاش بھی برآمد ہوئی۔\nتفصیلات کے مطابق، جمشید کوارٹرز تھانے کی حدود مارٹن کوارٹرز میں ایک گھر کے اندر نامعلوم سمت سے آنے والی گولی سے 23 سالہ نازیہ نامی خاتون زخمی ہوگئی۔\nزخمی خاتون کو فوری طور پر اسپتال منتقل کر دیا گیا، جہاں اس کی حالت اب تک خطرے سے باہر بتائی جاتی ہے۔\nمزید پڑھیں: نیو کراچی میں پولیس اور اسٹریٹ کرمنلز کے درمیان مبینہ مقابلہ، ایک زخمی حالت میں گرفتار، دوسرا فرار\nاسی دوران پیر آباد کے علاقے اسلامیہ کالونی میں بھی نامعلوم افراد کی فائرنگ سے ضیاالرحمان زخمی ہوگیا۔ پولیس کے مطابق، زخمی شخص کو عباسی شہید اسپتال منتقل کیا گیا ہے اور ابتدائی تفتیش میں واقعہ ذاتی دشمنی کا شاخسانہ معلوم ہوتا ہے۔\nاورنگی ٹاون سیکٹر ون ڈی میں بھی فائرنگ کا ایک اور واقعہ پیش آیا، جہاں ایک شخص سعید نامی شخص زخمی ہوگیا۔\nپولیس کے مطابق یہ واقعہ تھانہ اورنگی ٹاون کی حدود میں ایک گھر کے اندر پیش آیا۔ سعید کو زخمی حالت میں اسپتال منتقل کیا گیا ہے۔\nمزید پڑھیں: کراچی؛ ایسٹ زون میں دہشت گردوں کا دستی بم سے دوسرا حملہ، علاقے میں خوف و ہراس\nشرافی گوٹھ کے علاقے میں 21 سالہ فیضان بھی نامعلوم سمت سے آنے والی گولی کا شکار ہوگیا۔ اسے جناح اسپتال منتقل کیا گیا ہے، جبکہ اس واقعہ کی تحقیقات شروع کر دی گئی ہیں۔\nدریں اثناء، کلاکوٹ تھانے کی حدود میں گھاس منڈی جمیلہ پمپ کے قریب سے ایک شخص کی کئی روز پرانی لاش برآمد ہوئی۔\n پولیس کے مطابق ہلاک ہونے والے شخص کی شناخت تاحال نہیں ہو سکی، تاہم ابتدائی اطلاعات کے مطابق وہ نشے کا عادی معلوم ہوتا ہے۔",
        "published_date": "Sun, 11 May 25 03:27:55 +0000",
        "source": "Express Urdu"
    },
    {
        "guid": "c947417fbac5b1a3850c563c6221c417",
        "title": "لاہور کا موسم بدلنے والا ہے! کیا بارش ہوگی یا مزید گرمی؟",
        "link": "https://www.express.pk/story/2760958/lahore-ka-mausam-badalny-wala-hai-kya-barish-hogi-ya-mazeed-garmi-2760958/",
        "image_url": "https://img.express.pk/logo/expresslogo.webp",
        "article": "محکمہ موسمیات نے خبردار کیا ہے کہ لاہور سمیت پنجاب بھر میں خشک موسم کا سلسلہ شروع ہو چکا ہے۔ آج کا موسم ابر آلود رہے گا اور سورج بادلوں کے درمیان آنکھ مچولی کرتا رہے گا، تاہم گرد آلود ہوائیں چلنے کی توقع ہے۔\nمحکمہ موسمیات کے مطابق بارش کا امکان کم ہے، اور آئندہ دو سے تین روز تک موسم خشک رہنے کی پیشگوئی کی گئی ہے۔ لاہور میں کم سے کم درجہ حرارت 24 ڈگری سینٹی گریڈ جبکہ زیادہ سے زیادہ 38 ڈگری سینٹی گریڈ تک جانے کا امکان ہے۔\nمحکمہ موسمیات نے مزید بتایا کہ خشک موسم کی وجہ سے پارہ مزید بڑھ سکتا ہے، جس سے گرمی کی شدت میں اضافہ ہو سکتا ہے۔\nشہریوں کو احتیاطی تدابیر اختیار کرنے کی ہدایت کی گئی ہے تاکہ شدید گرمی سے بچا جا سکے۔",
        "published_date": "Sun, 11 May 25 02:50:28 +0000",
        "source": "Express Urdu"
    }
]